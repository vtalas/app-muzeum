
Ambros Emanuel - hudební pedagog a skladatel (nar. 26. září 1885 v Kroměříži; zemřel v Brně 10. června 1955) po středoškolských studiích v Prostějově a v Jevíčku (maturoval v roce 1904) studoval na FF KFU v Praze. Od roku 1909 učil zpěv a hudební výchovu v Ostravě, od roku 1914 v Prostějově a v letech 1920 - 1937 byl profesorem Dívčího reformního reálného gymnázia v Olomouci. Hojně publikoval v denním tisku, zejména v Pozoru a Moravském deníku (šifra Abs). Po skončení aktivní pedagogické dráhy se přestěhoval do Brna. 
Ambrož Vlastimil - středoškolský profesor a publicista
(nar. 18. dubna 1880 v Moravičanech; zemřel v Olomouci 30. ledna 1940)
 studium na Slovanském gymnáziu, na němž maturoval v roce 1900, mu bylo průpravou k univerzitnímu studiu klasické filologie (latiny a řečtiny) na UK v Praze. Působil v Uherském Hradišti, v Moravské Ostravě, v Boskovicích a v Hranicích. Od roku 1917 zakotvil natrvalo na Slovanském gymnáziu v Olomouci, kde učil češtinu, latinu a řečtinu až do svého penzionování v roce 1935. Od svých studií byl literárně aktivní. Hojně publikoval v Časopisu VSMO, ve Vlasteneckém sborníku střední a severní Moravy a v denních listech. Publikoval články o dějinách svého rodiště, pověsti z vyprávění rodáků a Vzpomínky stařenky Vavrdové. V letech 1919 – 1925 byl kronikářem Moravičan. V roce 1928 publikoval ve Vlastivědném sborníku střední a severní Moravy samostatnou přílohu s názvem Pověsti našeho kraje.
B
Babíček Zdeněk - Národní hrdina, hrdina letecké bitvy o Velkou Británii
( nar. 7. listopadu 1919; zemřel ve vzdušném souboji při plnění vojenských povinností  15.září 1941)
I  když Zdeněk svým založením a zájmy dokazoval, že „nejen studiem živ je student“, na Slovanském gymnáziu měl vždy vyznamenání. Od dětství byl nadšeným skautem a své mimořádné fyzické dispozice uplatňoval ve všech možných sportech (mj. byl bratrancem naší zlaté olympioničky Dany Zátopkové). Jeho největší láskou však byla letadla Hanáckého aeroklubu. Na Slovanském gymnáziu maturoval v politicky napjaté atmosféře roku 1938. Přímo od maturity se při květnové mobilizaci přihlásil do armády. Na naléhání rodičů upustil od úmyslu stát se důstojníkem z povolání a zapsal se na Lékařskou fakultu Univerzity Karlovy.  Když posléze viděl v olomouckých ulicích nacistickou armádu, Zdeněk se zaťatými pěstmi přísahal: „To jim nedaruju. Budu první,  kdo poletí nad Německem  a budu účtovat…!“ Ctil ideály T.G. Masaryka, na Slovanském gymnáziu prošel výchovou vlastence, legionáře a Sokola, třídního profesora Bohumila Nypla. Rozšiřoval ilegální tiskoviny,  spolupracoval  s vojenskou podzemní organizací Obrana národa. Zúčastnil se i studentských nepokojů 28. října 1939 a pohřbu svého kolegy MUC. Jana Opletala, šlo po něm gestapo. Ilegálně přešel hranice 3. ledna 1940 a po čtyřměsíční strastiplné cestě přes Maďarsko, Jugoslávii, Řecko, Turecko, Libanon a Egypt se přepravil do Marseille. Jako dobrovolník byl ihned zařazen do obranných bojů u 6. baterie dělostřeleckého pluku u Sigeanu. Po kapitulaci Francie se přihlásil k letecké jednotce formované pro boj v Anglii. Projel napříč Francií a z Port Vendres byl přepraven anglickou válečnou lodí do Liverpoolu. Nejdříve pracoval jako mechanik, po zalétání na letišti u Damfries ve Skotsku byl převelen v hodnosti seržanta R.A.F. k 311. bombardovací peruti v Homingtonu. S ní byl nasazen přímo do bojů v letecké bitvě o Británii….
Nejčastěji vykonával nevděčnou roli zadního střelce a s kamarády se střídal v pilotování. V zběsilé letecké palbě se mezi střepinami granátů z tmavé oblohy řítil Zdeňkův Wellington KX-L! Hořely přístavy, potápěly se lodi, bortily se zdi továren, nádraží ležela v sutinách… Zdeněk účtoval! Zúčastnil se 22 bojových letů. 16. června 1941 byl vyznamenán medailí za chrabrost v boji, 10. srpna 1941 obdržel Čsl. válečný kříž za statečnost ( druhým Válečným křížem a Zlatým křížem Junáka byl vyznamenán in memoriam). Dne 15. září 1941 se Zdeňkova posádka přihlásila k riskantnímu úkolu - zničit pýchu nacistického zbrojního průmyslu Waffenwerke Hamburg. Hoši věděli, do čeho jdou. Při vstupu do německého vzdušného prostoru byl Zdeňkův stroj napaden letkou stíhačů Bf 110. Za bezoblačné oblohy, a při plném zatížení bombami nešlo uplatnit letecké mistrovství získané sportovním létáním nad olomouckými střechami. Přesto první dva útoky odrazili… Od tohoto dne žil Zdeněk jen ve vzpomínkách svých kamarádů a v srdcích svých nejbližších.
Až téměř po padesáti letech záměrného mlčení byl Zdeněk Babíček dne 29. května 1991 rozkazem prezidenta republiky Václava Havla povýšen do hodnosti podplukovníka letectva - in memoriam. V Den vítězství 8. května 1992 jsem s přáteli stanul u Zdeňkova pomníčku na vojenském hřbitově u města Kleve na německo-holandském pomezí. Vzdal jsem čest našemu absolventovi, podobně jako ji letos vzdalo 35 studentů Slovanského gymnázia, kteří se zde i se svými profesory poklonili u jeho symbolického hrobu při návratu z nizozemského Veenendaalu a položili vavřínový věnec s trikolórou vlasti, za niž položil svůj mladý život… Po Zdeňkovi Babíčkovi byla v devadesátých létech pojmenována jedna z olomouckých ulic… Budete-li čekat na autobus na zastávce náměstí Hrdinů, pohleďte na dům s prodejnou nábytku (Legionářská 3). V něm prožil své dětství hrdina největší letecké bitvy dějin Zdeněk Babíček, absolvent Slovanského gymnázia, který by se letos 7. listopadu dožil devadesáti  let..
Babička Hynek - literární kritik a novinář (nar. v Blatci 26. října 1855; zemřel ve Zlíně 22. března 1880) pocházel z Blatce. Na Slovanském gymnáziu maturoval v roce 1876. Společně se svým bratrem Antonínem (1857 - 1879) organizoval český studentský kulturní a vlastenecký život. Byl nadšeným žákem prof. Jana Evang. Kosiny a spiritus agens jeho vlasteneckého kroužku. Po maturitě odešel do Prahy studovat práva, ale brzy se začal věnovat žurnalistice. Publikoval zejména v moravském katolickém listu Našinec a od roku 1877 i do časopisu Koleda. Zemřel v mladém věku na tuberkulózu u svého bratra ve Zlíně. Jeho literární a hudební kritiky uspořádal a vydal o 30 let později knižně Miloslav Hýsek pod názvem O české literatuře (1910).
Bartocha Josef - historik, spisovatel, pedagog (nar. 21. března 1859 v Lověšicích u Přerova; zemřel v Olomouci 4. listopadu 1927)Po vysokoškolských studiích filologie na UK v Praze působil v letech 1882 - 1889 na gymnáziu v Přerově, aby se vrátil na Slovanské gymnázium v Olomouci, které mu dalo středoškolské vzdělání (maturoval v roce 1878) a učil na něm v letech 1890 - 1908 českému jazyku, latině a řečtině. Následně byl ředitelem gymnázia v Uherském Hradišti, kde svoji pedagogickou dráhu završil. Byl činný v českých vlasteneckých spolcích, zejména v Jednotě divadelních ochotníků besedních. Je autorem knih s velkou dokumentační hodnotou, např. „Čeština na bývalé universitě a stavovské akademii v Olomouci“, „ dějinám Lípy slovanské v Olomnouci 1848 – 1849, adal. (Společně se svým synem Rostislavem, který byl významným romanistou a rovněž dlouholetým profesorem olomoucké České reálky i SGO se nachází v kolumbáriu Husova sboru Olomouc).
Bartocha Rostislav - profesor SGO, filolog, historik a překladatel
(nar. 9. dubna 1896 v Olomouci; zemřel tamtéž 10. ledna 1978) je legendou Slovanského gymnázia (společně se svým otce prof. Josefem Bartochou zde pedagogicky působili 57 let!!). Sám zde učil 35 let francouzštinu, latinu a němčinu. Zabýval se dějinami olomouckého školství a VSMO. Publikoval rovněž mnoho bibliografických a literárně kritických studií dějepisných (např. Jan Ošťádal, Od svobody ke svobody, První hanácké muzeum). Velmi příznivě ovlivňoval kulturní a hudební život školy. Byl členem výboru pro oslavy jubileí SGO v letech 1947, 1957 a 1967, měl zásadní podíl na vydání jubilejních almanachů, které jsou dobovým zdrojem informací z historie olomouckého školství.
Bernatský Ladislav - básník a redaktor(nar. 31. května 1904 v Moravské Loděnici; zemřel v Olomouci 8. ledna 1982) je naším maturantem z roku 1923. Poté studoval na Filosofické fakultě MU v Brně. Psát začal již za studií. Kromě poezie se zabýval i překlady a historií francouzské literatury. V Brně byl členem literárního sdružení Moravské kolo spisovatelů. Řadu let působil jako redaktor a učitel u firmy Baťa ve Zlíně. Později pracoval v brněnských tiskárnách Novina. Hodně publikoval na stránkách Selských listů. V letech 1949 - 1950 byl starostou města Olomouce. Knižně vydal dvě sbírky básní: Mimo rodnou zem (1939) a Věčná květenství (1941). Jeho literární pozůstalost tvoří rukopisné poznámky, korespondence s literáty Moravského kola spisovatelů, překlady a teze dějin francouzské literatury.
Bezloja Alois - ředitel učitelského ústavu v Brně (nar. 19. listopadu 1881 v Grycově; zemřel v Brně 3. února 1948) patří k úspěšným maturantům Slovanského gymnázia z roku 1902. Po vysokoškolských studiích matematiky a fyziky vyučoval těmto předmětům na gymnáziu Jakuba Škody v Přerově. Ve válečných letech 1915 - 1918 byl prozatímním správcem přerovského Učitelského ústavu. V roce 1920 přešel na učitelský ústav v Teplicích v Čechách a v roce 1925 do Slezské Ostravy. Od roku 1932 byl ředitelem Učitelského ústavu v Brně. Během své učitelské praxe hojně publikoval v odborných pedagogických časopis
Birgus Josef, PhDr. - vynikající germanista, ředitel Polívkova reálného gymnázia (nar. 23. května 1905 v Přerově; zemřel v Olomouci 23, října 1985) se narodil 23. května 1905 v Přerově v rodině strojvůdce. Ve Valašském Meziříčí navštěvoval 1915 -1923 reálné gymnázium. Pod vlivem rozsáhlého humanitního vzdělání, kterého se mu dostalo na tomto gymnáziu, začal nejdříve studovat klasickou filologii na Karlově univerzitě v Praze, v druhém semestru však přestoupil na nově zřízenou Masarykovu univerzitu v Brně a změnil obor na aprobační skupinu němčina, filozofie a malá francouzština. Jazyky se staly jeho celoživotní láskou, vedle již zmíněných se věnoval i angličtině a později ruštině, kterou studoval dálkově. Doktorát filozofie získal v roce 1931 rovněž na Masarykově univerzitě. 
Po absolvování univerzity a vojenské prezenční služby nastoupil dráhu středoškolského profesora na státním reálném gymnáziu v Příboře. V tomto městě se v roce 1936 oženil, natrvalo s rodinou usadil a po celý život se sem vracel, i když pracoval v různých koutech Moravy. Jeho milovaná města však byla Valašské Meziříčí a Olomouc. Po zrušení příborského gymnázia vyučoval za války na gymnáziích v Brně, Valašském Meziříčí, Kroměříži a v poválečných letech v Rýmařově. Roku 1948 se stal na základě konkurzu ředitelem Polívkova, dnešního Slovanského gymnázia v Olomouci. Na podzim roku 1950 byl však v důsledku poúnorového vývoje vedoucí funkce zbaven, ačkoliv se osvědčil jako vynikající pedagog i organizátor. Odešel pak na gymnázium v Příboře, odkud byl po krátké době (1951) přeložen na místní základní školu.
Významný předěl v jeho povolání a v celé životní dráze nastal, když byl začátkem školního roku 1953/54 povolán k působení na katedře germánské a anglické filologie nově zřízené Vysoké školy pedagogické v Olomouci, která byla později začleněna do Univerzity Palackého. V příznivých podmínkách vysokoškolského pracoviště rozvinul mnohostranné působení pedagogické, odborné, publikační, veřejné, organizační, překladatelsko-tlumočnické aj. až do své smrti v roce 1985.
Jeho milovaným oborem byla metodika vyučování německému jazyku, podílel se na vzniku časopisu Cizí jazyky ve škole (1957), v tomto časopise byl 8 let členem redakční rady, z toho pět let zástupcem šéfredaktora. V tomto časopise vyšly desítky jeho příspěvků, pravidelně informoval o časopise Fremdsprachenunterricht a Praxis des neusprachlichenUnterrichts. Podílel se též na tvorbě učebnic, ať už recenzemi nebo přímou spoluprací. Věnoval se i praktické činnosti překladatelsko-tlumočnické, řadu let tlumočil na Academia filmu Olomouc, na různých konferencích a sympoziích. Působil i jako externí učitel na Jazykové škole a v důchodu vyučoval v letech 1971-1981 v intenzivních kurzech němčiny, pořádaných strojírenským koncernem Sigma.
Jeho povaze byla cizí honba za kariérou, svou práci vykonával vždy a všude s velkým osobním zaujetím, odpovědně a s trvalým zájmem o věc. 
Z jeho působení v ředitelské funkci na Polívkově reálném gymnáziu v Olomouci vnímají pamětníci pozitivně korektnost pracovních a mezilidských vztahů, snahu ochránit školu před politickým fanatismem i snahu o kontinuitu její dosavadní úrovně a zachování pedagogické atmosféry „reálky“.
Blaha Josef, RNDr., Ing - vysokoškol. pedagog, vinohradník, vědec, Rytíř Čestné legie
(nar. 13. února 1900 ve Velké Bystřici; zemřel v Brně 30. srpna 1994) patří do plejády slavných velkobystřických rodáků, kteří měli k Olomouci a zejména ke svému rodišti - Velké Bystřici celoživotně mimořádně vřelý vztah. Pocházel z rodiny stavebního mistra a měl čtyři sourozence. Na naší škole maturoval v roce 1919. Poté pracoval na velkostatku Spolku moravských cukrovarů ve svém rodišti a po založení Vysoké školy zemědělské v Brně ji úspěšně absolvoval. Nadchl se pro šlechtění odrůd révy vinné. Od roku 1925 byl výzkumným pracovníkem   Vinařsko-ovocnické sekce Zemského ústavu v Brně, odkud v roce 1950 přešel na Státní výzkumnou stanici vinařskou v Mutěnicích, kde až do odchodu do důchodu vedl biologické oddělení. Dlouhá léta byl jednatelem Zemského vinařského svazu pro Moravu, sekretářem Ústředního svazu čs. vinařů a redaktorem časopisu Vinařský obzor. Svou úspěšnou vědeckou prací a bohatou publikační činností získal mezinárodní věhlas. Jeho mimořádné zásluhy o rozvoj vinohradnictví ocenil mj. i předseda vlády Francouzské republiky udělením Řádu Čestné legie
Blažejová Eliška - učitelka, znalkyně regionální literatury
(nar. 14. října v Holíči) maturovala na Slovanském gymnáziu pod svým dívčím jménem Konečná. Poté studovala Pedagogickou fakultu UP. Po promoci působila na školách v pohraničí na severní Moravě, pak na Olomoucku a v r. 1961 v Olomouci na ZŠ Zeyerova ulice a a do odchodu do důchodu v r. 1983na ZŠ Ul. 8. května Byla fakultní učitelkou a zastávala funkci okresní metodičky pro literární výchovu na základních školách. Věnovala se problematice školních knihoven, recitačním a literárním soutěžím. Velké znalosti o literárním místopisu uplatňovala při literárních exkurzích. Je členkou VSMO a byla členkou výboru Literární sekce od jejího založení. Aktivně pracuje i v Literárním klubu Olomouc. Zajímá se o činnost bibliofilů a o Klub přátel výtvarného umění. Je autorkou metodického textu pro školy "Literární Olomouc aneb deset procházek po literárněhistorických místech Olomouce“.
Borovanský Alois, PhMr., CSc. - docent farmakologie
(nar. 30. dubna 1922 v Bratislavě) maturoval na Slovanském gymnáziu Olomouc v roce 1942. Působí na MU v Brně. Kromě desítek vědeckých publikací z oblasti léčiv s účinkem na vegetativní nervový systém je autorem stěžejních studijních publikací z oboru fyziologie, patofyziologie a imunologie člověka.
Brůnová - Lachmanová Jitka, RNDr. - stř. profesorka, básnířka a výtvarnice (nar. 27. července 1944 v Prostějově) žila v útlém dětství ve Stínavě, v letech 1950 – 1959 ve Štěpánově a pak v Prostějově. Po absolutoriu naší školy v roce 1961 vystudovala na PřF UP matematiku a chemiii. Po úspěšném rigorosu z matematiky získala v roce 1978 titul RNDr. Po desetiletém působení v Karviné se vrátila do Olomouce, kde vyučovala na SOU farmaceutickém a na G na Vlčinci. Přes 30 let aktivně působila v Jednotě českých matematiků a fyziků (i na centrální republikové úrovni). Publikovala v odborných časopisech i ve společenských periodikách, např. Betty, Xantipa aj. Její poezie doprovázela v Olomouci v roce 1993 fotografie Vladislava Galgonka „Stromy a lidé“. Rovněž sama maluje obrazy, které byly vystaveny i na univerzitách v Německu a ve Francii. Jubilantka udržuje významné kontakty s vědci a umělci po celém světě. V roce 2007 vyšla její půvabná monografie „Tiché ozvěny světla“.
Böhm Jaroslav, PhDr., doc.  ředitel Archeologického ústavu Praha, akademik ČSAV (nar. 8. března 1901 v Holešově; zemřel v Praze 6. prosince 1962) se od mládí živě zajímal o moravskou minulost. Při studiích na Slovanském gymnáziu ve válečných letech (maturoval 1919) ho významně ovlivnil kustod olomouckého Vlasteneckého muzea, vášnivý archeolog Jaroslav Palliardi. Následně se věnoval na FF UK v Praze archeologii u profesora L. Niederleho (doktorát 1924). Už od roku 1923 pracoval ve Státním archeologickém ústavu, který od roku 1939 řídil a kde setrval až do své náhlé smrti. Rozsah Böhmova zájmu byl značný (od pravěku až po středověk). Předmětem jeho stěžejního zájmu bylo období halštatské a laténské (tedy starší a mladší doba železná) v Čechách a na Moravě. Nejprve se zabýval Lužickou kulturou, posléze zasáhl do výzkumu téměř všech období pravěku. Vedl, či zúčastnil se řady velkých archeologických výzkumů, např. v Kuštanovicích (na Podkarpatské Rusi), v Nitře a v Domici na Slovensku, na moravském Starém Hradisku, a v Čechách v Libušině a v Kobylech. Dr. Böhm propagoval plošné terénní výzkumy vedené moderními metodami a provázené patřičným zázemím a technickou dokumentací. Po 2. světové válce se mu podařilo, vzhledem k příznivým podmínkám vyplývajícím ze zvýšeného zájmu o českou a slovanskou minulost, prosadit řadu rozsáhlých terénních výzkumů a po vzniku ČSAV (byl spoluzakladatelem ČSAV a jedním z prvních akademiků) zřídit expozitury archeologického ústavu v Mostě, v Plzni a v Opavě. Získaný bohatý výzkumný materiál systematicky zpracovával vědecky i popularizačně. K jeho nejvýznamnějším dílům patří Základy hallstattské periody v Čechách (1938), Staré Hradisko I, II, III (1936 a 1937), Kronika objeveného věku (1941), Naše nejstarší města (1946). Po válce přednášel i na obnovené olomoucké univerzitě. V roce 1958 mu byl udělen Řád práce (Díla, která napsal v 50. letech jsou bohužel silně ovlivněna marxismem a poplatná své době).

Budík Miloslav, RNDr. - přírodovědec, básník, publicista a hudební pedagog
(nar. 21. května 1935 v Hranicích na Moravě; zemřel v Olomouci 23. dubna 1999)
Pocházel z velmi skromných poměrů. Dětství prožil v Hranicích na Moravě. Gymnazijní primu a sekundu studoval na Gymnáziu Jana Opletala v Litovli a pokračoval na Papežské koleji Tovaryšstva Ježíšova na Velehradě. Zažil násilné ukončení této klášterní školy komunistickými bojůvkami STB v noci z 13. na 14. května 1950. Základní školní docházku pak dokončil na Svatém Kopečku, kde bydlela jejich rodina. Své kvalitní hudební vzdělání zúročil státní zkouškou z houslové hry na konzervatoři v Brně. Po absolutoriu vyučoval v letech 1956 - 1959 hře na housle v Dvorcích na Moravě a v hudební škole v Litovli. Následně působil 15 let jako violista v operním orchestru olomouckého divadla. Současně studoval dálkově Slovanské gymnázium a po maturitě v roce 1963 studoval učitelství biologie a zeměpisu na PřF UP. V období 1974 - 1977 byl laborantem v Ústavu sér a očkovacích látek a v letech 1977 - 1980 pracoval na katedře anatomie LF UP. V roce 1979 obhájil doktorát přírodních věd. Vrátil se k práci hudebního pedagoga v Uničově (1980 - 1984). Následně byl do roku 1988 vedoucím laboratoře osteologie na Teoretických ústavech LF UP a až do svého odchodu do důchodu v roce 1995 pracoval v chemickém průmyslu v závodech MILO Olomouc.
Strastiplná životní cesta pana RNDr. Miloslav Budíka nebyla překážkou v jeho kultivovaných intelektuálních aktivitách a v literární tvorbě. Nákladem vlastním vydal básnické sbírky intrapsychické lyriky „Pasáže arpeggia“ (1993) a “V paprscích stříbra“ (1994). Napsal i pozoruhodnou historickou studii „Spisovatel Jaroslav Durych a Olomouc“ (1996), kterou osobně věnoval „svému“ Slovanskému gymnáziu. Velkou péči věnoval i badatelské práci při studiu života a díla jednoho z nejvýznamnějších absolventů Slovanského gymnázia, profesora právní antropologie na Yale University (New Haven, Connectucat, USA), Dr. Leopolda Pospíšila. Ve spolupráci s profesorem SGO Luďkem Bartošem připravoval zajímavý kulturní projekt transferu Pásma nigerijské poezie v podání studentů Slovanského gymnázia (vzhledem k prudkému zhoršení zdravotního stavu dr. Budíka se projekt nerealizoval). Dr. Budík byl zakládajícím členem olomoucké pobočky nevládní organizace Společnost přátel Afriky, která od roku 2000 uctívá jeho památku udílením „Ceny Dr. Budíka“ těm, kteří se zasloužili o poznávání afrického kontinentu a mají vztah k Olomouci, příp. za dlouholetou činnost při rozvíjení přátelství s africkými národy. Pan RNDr. Miloslav Budík zemřel při literární práci na antologii básní o Svatém Kopečku, již v posledních dnech svého života, kdy již nemohl ani udržet v ruce tužku, alespoň diktoval. Pracovna tohoto vzácného člověka osiřela 23. dubna 1999.
 Bulín Ladislav, PhDr. – divadelník, bohemista a literární historik
(nar. 22. října 1921 v Olomouci; zemřel tamtéž 4. prosince 1958) se po maturitě na Slovanském gymnáziu (1940) věnoval divadlu. Celoživotně působil v Olomouci. Předmětem jeho zájmu byla i teorie literatury. Ve svém díle se zabýval zejména tvorbou Karla Čapka, o níž hojně přednášel i publikoval.
Burešová Jana PhDr., CSc. - historička, vysokoškolský pedagog (nar. 1. března 1959 ve Šternberku)Po maturitě na Slovanském gymnáziu v roce 1978 studovala odbornou historii na Filosofické fakultě UP (1982 PhDr., 1992 CSc.). V současnosti docentka a vedoucí katedry historie FF UP. Předmětem jejího odborného zájmu jsou dějiny 20. století, zejména zemědělská problematika a postavení žen ve společnosti. Mj. napsala Paměti obcí Bohuňovice, Trusovice a Moravská Loděnice, v níž vzdala hold obci, v níž žije.
Buriánek Bohumil, MUDr. - významný chirurg(nar. 28. ledna 1884 v Blatci ; zemřel v Olomouci 29. září 1939) po maturitě na Slovanském gymnáziu v roce 1903 vystudoval medicínu a ve své lékařské praxi se věnoval zejména chirurgii. Ve dvacátých letech byl primářem Slezské nemocnice v Opavě, odkud přešel do Olomouce, kde se stal ředitelem Zemských ústavů, které sdružovaly v Olomouci na svou dobu špičková lékařská pracoviště. Často publikoval v odborných lékařských periodikách na téma tuberkulózních zánětů pobřišnice, rektální výživy v chirurgii a dal. Na jeho náhrobku na olomouckém Ústředním hřbitově je reliéf akademického sochaře Julia Pelikána.
Bystřina Otakar, JUDr. - právník, spisovatel(nar. 23. května 1861 ve Věrovanech; zemřel v Ostravici 18. července 1931) studoval Slovanské gymnázium v letech 1871 - 1878. Přestože byl příkladným žákem, který měl za své vzory pana ředitele J. E. Kosinu a pana profesora Jana Havelku, byl pro výtržnost z mladické nerozvážnosti ze studia vyloučen a maturoval o rok později v Chrudimi, odkud odešel studovat do Prahy práva. Na studia si přivydělával jako písař, korektor v tiskárně, sekretář spisovatele  J.V. Friče, nebo pomáhal na železnici. Částečným zdrojem příjmů mu byly i honoráře za básně publikované v různých časopisech. Po studiích práv vykonával praxi u pražského Zemského soudu a jako koncipient postupně působil v advokátních kancelářích v Plumlově, v Prostějově, ve Vyškově a v Brně. Od roku 1893 byl advokátem v Novém Jičíně a v letech 1921 - 1926 měl vlastní advokátní praxi v Brně. V roce 1920 koupil společně s Petrem Bezručem chalupu na Ostravici v Beskydech…Otakar Bystřina (vlastním jménem JUDr. Ferdinand Dostál) byl přední osobností moravské spisovatelské obce (od roku 1912 byl jejím místopředsedou a v letech 1921 - 1923 jí dokonce předsedal). Debutoval prózou Rok na vsi (1889). Pravé uplatnění svého literárního talentu však našel v humoristických povídkách psaných dialektem, se svéráznými figurkami z Hané, ze Slovácka a z Valašska. K jeho čtenářsky nejoblíbenějším knihám patří Hanácké figuryk (1890), Jak se naši škádlivaji (1924), Hanácká legenda (1904), Súchovská republika (1926) a výbory z díla: Humor O. Bystřiny (1927) a Úsměvná Morava (1979).

C
Cekl Jan - novinář a spisovatel (nar. 16. května 1894 v Uherském Ostrohu; zemřel v Olomouci 15. února 1962) chodil do obecné školy ve Štěpánově. Po maturitě na Slovanském gymnáziu v roce 1913 studoval práva. Posléze se věnoval novinářské praxi. Od roku 1922 byl šéfredaktorem Moravského deníku v
Cekl Jan - významný novinář, šéfredaktor, spisovatel
(nar. 16. května 1894 v Uherském Ostrohu; zemřel v Olomouci 15. února 1962) prožil mládí ve Štěpánově a po maturitě na Slovanském gymnáziu v roce 1913 studoval práva. Rozhodl se pro povolání žurnalisty. Od roku 1922 byl v Olomouci šéfredaktorem Moravského deníku a od roku 1947 šéfredaktorem Volného slova. Je autorem řady básní, několika dramat a románů, mj. ve své době velmi úspěšné knihy „Kudy táhla válka“. Do paměti absolventů Slovanského gymnázia se vepsal svými aktivitami při oslavách 80. a 90. výročí založení SGO a jako redaktor almanachů Símě hořčičné (1947) a Pocta Slovanskému gymnáziu (1957).
Coufal František - profesor Slovanského gymnázia
(nar. 29. března 1853 ve Vísce u Litovle; zemřel v Olomouci 17. dubna 1927) absolvoval Slovanské gymnázium v roce 1873 a následně studoval na FF UKF v Praze. V letech 1876-1885 byl profesorem na gymnáziu v Přerově, poté do roku 1889 v Kroměříži a následujících 25 let byl profesorem českého jazyka na Slovanském gymnáziu Olomouc.
Col Rudolf, ThDr. – řk kněz, univerzitní profesor, filolog a překladatel (nar. 29. října 1902 na Vsetíně; zemřel v Olomouci 21. srpna 1964) po maturitě v r. 1924 na Arcibiskupském gymnáziu v Kroměříži studoval bohosloví v Olomouci a ordinován v r 1927. Byl katechetou v Ostravě, od r. 1936 na České reálce v Olomouci a v letech 1938-1945 profesorem římskokatolického náboženství na Slovanském gymnáziu. Po doktorátu teologie se v  r.1936 habilitoval a byl jmenován docentem řečtiny na CM bohoslovecké fakultě. Rozbory starozákonních textů publikoval od r. 1931. Byl členem Družiny literární a umělecké od  r.1937. Od r. 1945 mimořádným profesorem CM fakulty v Olomouci.

Č
Čapek Dušan, ThDr. - teolog a redaktor
(nar. 24. ledna 1926 v Olomouci; zemřel Praze 9. února 2005) po maturitě na Slovanském gymnáziu v roce 1945 vystudoval v Praze Komenského evangelickou bohosloveckou fakultu. V letech 1950 - 1955 byl na této vysoké škole asistentem a následně až do roku 1986 tajemníkem fakulty. Souběžně byl od roku 1953 redaktorem Kostnických listů a později šéfredaktorem evangelického týdeníku Kostnické jiskry.
Čech František, ing. - loutkoherec a režisér, zakladatel olomoucké Kašpárkovy říše (nar. 8. května 1898 v Olomouci – Hejčíně; zemřel v Olomouci 19. listopadu 1951) studoval na olomoucké České reálce, již absolvoval v maturitním ročníku 1916. Následně na ČVUT v Praze vystudoval chemické inženýrství. Specializoval se na cukrovarnictví (Všetuly u Holešova, Opava a po válce trvale v Olomouci). Okouzlila jej loutkami oživená pohádka. Dne 4. ledna 1920 založil Kašpárkovu říši, působící pod hlavičkou Sokola. František Čech vydal tiskem přes 80 her pro loutky. Za války se seznámil s loutkářským výtvarníkem Vojtěchem Cinybulkem, který pro jeho soubor psal hry, navrhoval dekorace i loutky. František Čech věnoval loutkářství všechny své síly a schopnosti. Režíroval, organizoval, pracoval v ústředí lidové tvořivosti a na Loutkářské Chrudimi. Přednášel, redigoval loutkářské edice, zakládal v kraji nové amatérské soubory… Uprostřed tvůrčí práce dne 19. listopadu 1951 zemřel. Jeho odkaz však žije dál. Od roku 1973 se každé dva roky koná festival loutkářských souborů Čechova Olomouc. A Kašpárkova říše rozdává v Olomouci radost nejmenším divákům, ale i dospělým, dosud.
Čermák Jan - středoškolský profesor, filatelista (nar. 23. května 1854 v Havlíčkově Brodě; zemřel v Lázních Bělohrad 29. března 1940) po maturitě na gymnáziu ve svém rodišti studoval v letech 1873 - 1877 klasickou filologii na FF KFU v Praze. Svou pedagogickou praxi začínal jako suplent Českého gymnázia v Českých Budějovicích a následně v Hradci Králové. V letech 1880 - 1911 byl řádným profesorem latiny a řečtiny Slovanského gymnázia Olomouc. Svou kariéru završil coby Školní rada. V roce 1911 byl penzionován, v roce 1917 přesídlil do Prahy a v roce 1937 do Lázní Bělohrad. Psal do časopisu Krok, do výročních zpráv SGO a do filatelistických časopisů. Je pohřben v Praze na Olšanských hřbitovech.
Černoch Antonín, MUDr. – významný lékař, filozof a sociolog (nar. 1. června 1907 ve Velké Bystřici; zemřel 28. prosince 1988 v Praze) Po maturitě na Slovanském gymnáziu v Olomouci v roce 1926 absolvoval vysokoškolská studia lékařství a po promoci v roce 1931 nastoupil na interní oddělení Baťovy nemocnice ve Zlíně. Po dvou letech odešel do Brna, kde od roku 1935 studoval Filozofickou fakultu Masarykovy univerzity, obor filozofie a sociologie. Po roce 1945 působil v Brně jako zemský referent pro kulturu a školství. V roce 1948 byl jmenován ředitelem Zemské porodnice v Brně a v roce 1960 přesídlil do Prahy, kde působil jako vedoucí katedry gynekologické kliniky Institutu lékařství. Zemřel 28. prosince 1988 v Praze. 
Černušák Gracián - hudební pedagog a spisovatel(nar. 19. prosince 1882 ve Ptení u Prostějova; zemřel v Brně 13. října 1961) po studiích na Slovanském gymnáziu (1893 - 1899), na nichž ho významně ovlivnil sbormistr prof. Viktor Navrátil, absolvoval septimu a oktávu na gymnáziu v Kroměříži, kde v roce 1901 maturoval. Svoji pedagogickou dráhu zahájil na Obchodní akademii v Hradci Králové. Od roku 1918 byl profesorem dějin hudby na brněnské konzervatoři a na JAMU. Mistrně ovládal hru na housle, na klavír a na varhany. Ve všech místech svého působení vedl pěvecký sbor a hojně publikoval. Je pochován v Čestné aleji na Centrálním brněnském hřbitově (č. 2).
Černý Mojmír, Ing. – stavení inženýr a malíř(nar. 3. října 1932 v Olomouci) je absolventem olomoucké České reálky, na níž maturoval v roce 1951. Následně vystudoval stavební inženýrství. Kreslení a malování jej zajímalo od dětství. Intenzivněji se jím zabývá až od r.1988, kdy se stal členem výtvarné skupiny Olomoučtí. Věnuje se zejména kresbě pastelem a kolorované peroskresbě. Jeho oblíbeným námětem je hanácká krajina, města a vesnice, zejména Olomouc. Kromě kresby maluje mapy, zpracoval axonometrickou mapu Olomouce a mapu Hané. Samostatně se představil ve Velké Bystřici v roce 1995, v Přemyslovicích 1996, r. 1997 v Olomouci a Prostějově, 2 x ročně se zúčastňuje výstav kolektivních.
Čičatka Jaroslav ,PhDr., - filolog, pedagog, dirigent, režisér, hudební vědec, knihovník
(nar. 9. ledna 1891 v Prostějově; zemřel v Olomouci 12. září 1979) po absolutoriu Německé reálky ve svém rodišti vystudoval slavistiku, němčinu a hudební výchovu na vídeňské univerzitě. Před I. světovou válkou učil na středních školách v Prostějově a v Novém Jičíně. Po celou dobu války bojoval na italské frontě. V letech 1923 - 1951 učil na Slovanském gymnáziu češtině a němčině. Za jeho působení byl na škole žákovský smyčcový orchestr a několik pěvecký sborů, studenti pod jeho vedením nadšeně hrávali i divadlo. V letech 1953 - 1970 vybudoval rozsáhlé hudební oddělení olomoucké okresní knihovny. Z řady publikací, které vydal, jsou vysoce ceněny zejména jeho Dějiny olomouckého divadla.
CHYBA, NA SLOVANU UČIL 1923-1924 A 1945-51, 1923-1951 UČIL NA REÁLCE
 
D
 Damborský Jiří, PhDr., DrSc. – vysokoškolský pedagog, polonista, slavista (nar. 22. května 1927 v Litovli) po maturitě na SGO v roce 1946 studoval polonistiku a slavistiku na FFUP. V letech 1950-1952 byl lektorem českého jazyka Poznaňské univerzity, 1960-1966 lektor češtiny na univerzitě ve Waršavě, do 1973 docent FFUP Olomouc, od 1989 řádný prof. WSP Opole, 1990 profesor FFUP, od 1991 vedoucí Katedry polonistiky a folkloristiky na FFOU Ostrava. V 70. letech byl politicky perzekvován. Žije v Ostravě.
Dohnal Vít, PhDr., CSc. - významný moravský archeolog (nar. 25. března 1932 v Krnově) se brzy s rodiči přestěhoval do Olomouce, kde prožil dětství. V roce 1951 maturoval na Slovanském gymnáziu. S velkými obtížemi se dostal na Vysokou školu zemědělskou do Nitry, odkud přestoupil na Filozofickou fakultu do Brna, kde studoval archeologii a etnografii. V roce 1957 absolvoval diplomovou prací Osídlení Moravy lidem kultury podolské. Touto prací se vědecky orientoval na dobu popelnicových polí. Zprvu působil ve Zlíně v Oblastním muzeu jihovýchodní Moravy, kde založil časopis Pravěk východní Moravy. V roce 1969 se vrátil do Olomouce, dokončil a obhájil kandidátskou disertační práci a v letech 1969-1996 působil ve Vlastivědném muzeu Olomouc, kde vedl průzkum Dómského návrší v Olomouci.. Převážně se zabýval slovanským a raně středověkým osídlením Olomoucka a problematikou počátků olomouckého hradu. Je autorem tří monografií a na 150 statí a článků v odborném tisku.. V roce 2008 vydal jedinečnou bibliografii Olomoucká archeologie a její proměny.
Doležil Hubert - hudební historik, sbormistr a pedagog(nar. 25. října 1876 v Kunčicích pod Ondřejníkem; zemřel v Praze 10. června 1946) je členem dynastie kulturních osobností rodu Doležilů (syn Josefa (1848 - 1928) a starší bratr profesora AMU Metoda Doležila (1885 - 1971). Slovanské gymnázium vystudoval v letech 1887 - 1895 a následně absolvoval studia FF UK v Praze. V letech 1902 - 1908 působil na Slovanském gymnáziu jako pedagog. Za svého olomouckého působení byl sbormistrem pěveckého sdružení Žerotín a vedl kulturní rubriku deníku Pozor. Byl uznávaným hudebním kritikem a autorem četných studií o české hudbě. Je autorem dokumentárně cenné knihy Politické a kulturní dějiny města Olomouce.
Doležil Metod - hudební pedagog, sbormistr, dirigent, profesor AMU(nar. 15. října 1885 v Kunčicích pod Ondřejníkem; zemřel v Praze 10. října 1971) při studiích na Slovanském gymnáziu 0lomouc (1896 - 1900) se hudebně rozvíjel pod vedením Josefa Nešvery. Přestoupil na Učitelský ústav v Kroměříži, kde byl žákem Ferdinanda Vacha (který byl mj. zakladatelem Pěveckého sdružení moravských učitelů) a S. Šuly. Učil ve Skrbeni (s přestávkou jednoroční vojenské služby vykonávané u olomoucké posádkové hudby). Byl sbormistrem pěveckého spolku Žerotín. Zkomponoval scénickou hudbu k dětským hrám V. B. Plumlovské. Od roku 1909 působil v Praze. Dosáhl hodnosti vysokoškolského profesora AMU, byl jejím prvním děkanem (1946 - 1948) a v letech 1952 - 1958 byl prorektorem této vysoké školy.
Dorazil Stanislav, JUDr. – advokát, kulturní a národopisný pracovník(nar. 5. května 1850 v Loučce u N. Jičína; zemřel ve Valašském Meziříčí 18. května 1924) po maturitě na Slovanském gymnáziu v roce 1872 odešel studovat filozofii do Prahy. Záhy přešel na studia práv, která uzavřel v roce 1881 promocí na Jagellonské univerzitě v Krakově. V roce 1884 si otevřel advokátní kancelář ve Strážnici, kterou v roce 1893 rozšířil převzetím advokátní kanceláře svého tchána v Hodoníně. V letech 1893 - 1900 působil i v Kroměříži, kde se mimořádně angažoval ve společenském životě. Založil Muzejní a knihovní jednotu, byl činovníkem Sokola a pěveckého sdružení Moravan, byl spolupořadatelem hanáckého oddělení na Národopisné výstave v Praze v roce 1895. Zemřel ve Valašském Meziříčí.
Dosoudil Josef - kněz, sbormistr(nar. 26. listopadu 1874 ve Velké Bystřici; zemřel v Kroměříži 17. února 1920) po maturitě na Slovanském gymnáziu studoval od roku 1893 teologii. Vysvěcen byl v roce 1897. Následně studoval filosofii na univerzitě v Innsbrucku. Byl prefektem arcibiskupského semináře a od roku 1897 a pedagogicky působil na kroměřížském arcibiskupském gymnáziu. Vzhledem k mimořádným hudebním dispozicím byl od roku 1904 ředitelem kůru v chrámu u sv. Mořice v Kroměříži. Zúčastnil se i spolkového života jako člen výboru Cyrilské jednoty v Praze a výboru kroměřížského Moravana. Komponoval i chrámové skladby.
Dostál František – profesor Slovanského gymnázia(nar. 30. října 1902 v Křenovicích; zemřel ve své rodné obci 15. září 1982) vyučoval na Slovanském gymnáziu v letech 1948 – 1961 dějepis a zeměpis (studenti mu přezdívali „Joe“). Sepsal dějiny své rodné obce Křenovice u Kojetína (1940). Archiválie ve SOkAOlomouc.
Doubravský Jaroslav, MUDr., CSc. - radiolog, univerzitní profesor(nar. 3. listopadu 1916 v Kokorách; zemřel v Olomouci 8. ledna 1987) maturoval na Slovanském gymnáziu v roce 1935. Válka a uzavření vysokých škol přerušily jeho brněnská studia medicíny těsně před dokončením. Po promoci 6.9.1945 pracoval v olomoucké nemocnici, od roku 1947 přednášel také medikům na LF UP. K 1. říjnu 1958 byl jmenován přednostou radiologického ústavu FN. Publikoval 75 vědeckých prací z gasteroenterologie, radiodiagnostiky karcinomu jícnu a dozimetrie. Mj. byl i členem poradní komise Ministerstva zdravotnictví pro radiologii. Podílel se i na práci Sekce lékařství VSMO.
Doucha František - středoškolský pedagog, vlastivědný pracovník, autor pověstí(nar. 17. září 1881 v Topoli u Chrudimi; zemřel v Olomouci 14. února 1965) po studiích dějepisu a zeměpisu na UK v Praze působil jako středoškolský profesor v Kyjově, ve Strážnici a v letech 1912 - 1935 na Slovanském gymnáziu v Olomouci. Zde byl od roku 1919 členem výboru VSMO, spoluredaktorem jejího časopisu, a od roku 1926 správcem odd. historického a uměleckoprůmyslového muzea. V letech 1935-1939 byl ředitelem Masarykova gymnázia na Vsetíně.
Doupalová Eva, PhDr. (roz. Procházková) - docentka oboru literární historie (nar. 13. srpna 1936)Vztah pani docentky Doupalové ke Slovanskému gymnáziu byl dán rodinnou tradicí. Otec JUDr. Václav Procházka (nar. 1897) patřil k poslednímu předválečnému ročníku maturantů tohoto ústavu, jemuž vděčil za obdivuhodně široké a hluboké vědění a vzdělání. S úctou vždy hovořil o svých bývalých profesorech, uctíval zejména klasické filology. Latinou ji trápil od mládí. Dodnes vzpomíná na ranní cestu Bezručovými sady v roce 1947, kdy ji doprovázel k přijímacím zkouškám do primy. Jejím třídním profesorem byl pozdější hispanista na Filozofické fakultě Univerzity Palackého, mladý dr. Oldřich Bělič.Její pobyt na gymnáziu byl přerušen zákonem o jednotné škole a teprve jako patnáctiletá znovu směřovala na Slovanské gymnázium, které tehdy neslo název Jedenáctiletá střední škola třída Jiřího z Poděbrad. I dnes před jejíma očima defilují tváře profesorů Bráblíka, Horčičky, Lišky, Kabeláčové, Petra, třídního profesora Hutáka a dalších. - V duchu rodinné tradice navštěvuje Slovanské gymnázium rovněž i její vnuk.Po absolvování FFUP (1958) učila předmětům své aprobace (Čj-D) na pedagogickém gymnáziu v Jihlavě a později na základních školách v Olomouci. Zaměřila se zejména na diferencovanou výukou českého jazyka a literatury. Pedagogickou zkušenost ze základních a středních škol zúročila v říjnu 1969 přechodem na PdF v Olomouci, nejdříve jako členka kabinetu sociální patologie, od r. 1971 jako odb. asist. na KČJL se zaměřením na literaturu pro děti a mládež. Zajímala ji také problematika vývoje české historické prózy. Doktorát filozofie získala na základě rigorózních zkoušek z dějin ČL a obhájení disertační práce Tvorba národního umělce Miloše V. Kratochvíla v roce 1975. V dalších letech věnovala pozornost lidové slovesnosti, speciálně gnozeologickým aspektům pohádky a pověsti. Kontaktovala se s Ústavem české literatury ČSAV v Brně, jmenovitě s p. profesorem PhDr. O. Sirovátkou, CSc. Jako aspirantka u prof. PhDr. Eduarda Petrů, DrSc., předložila v červnu 1987 kandidátskou disertaci na téma Moravská lidová pověst ve vývoji české literatury (1945 – 1985), obhájila ji před komisí v Brně a získala vědeckou hodnost CSc. Součást kandidátské práce (2 díl.), Slovník sběratelů, vydavatelů a zpracovatelů moravských lidových pověstí,vydán samostatně jako separát AUPO – Facultas Pedagogica, Philologica IV 1987 – ČJL 6. Obsahoval údaje o více než sto osobnostech obírajících se uvedenou činností od národního obrození do současnosti. V roce 1989 získala na základě rozpravy ve vědecké radě FF UP docenturu z dějin a teorie české literatury. Paralelně s pohádkou a pověstí sledovala tvorbu pro děti a mládež, především na úseku poezie. Na požádání pedagogických středisek i okresních knihoven přednášela učitelům a knihovníkům o novinkách v tvorbě pro děti a mládež. Z rodinných důvodů jsem od 1. 9. 1993 odešla do důchodu. Když se však situace změnila, působila jako docentka na katedře ČJL PdF Ostravské univerzity do konce stud. roku 2010. Kromě pedagogické se nadále věnovala i činnosti přednáškové pro učitele a knihovníky, spolupracovala s oddělením pro děti a mládež Knihovny města Olomouce a v jejím zpravodaji Naše knihovna pravidelně několik roků hodnotila knižní novinky z oblasti literatury pro mládež. Příležitostně též zpracovává posudky o knížkách pro děti pro různá nakladatelství.Po celé své profesní působení na pedagogických fakultách Univerzity Palackého i Ostravské univerzity jí nejvíce radosti a uspokojení přinášela práce se studenty, celou dobu ji vnímala jako vnitřně oboustranně obohacující. Jistě se i do ní promítly podněty a vzory profesorů ze Slovanského gymnázia i přednášejících z olomoucké "almaematris". Na svá studia na Slovanském gymnáziu vzpomíná velmi ráda: „Byli jsme nadaná třída a soudržný kolektiv. Slovanskému gymnáziu, jeho současným i příštím pedagogům přeji do budoucna řadu vnímavých studentů toužících po poznání a vědění. Nechť se daří profesorům tohoto předního olomouckého ústavu nabídnout svým žákům také cestu k přemýšlení nad mnohdy palčivými, ale podstatnými otázkami lidského života."
 Drábek Jan, PhDr. - středoškolský profesor, spisovatel, archivář města Olomouce (nar. 15. září 1902 na Klášterním Hradisku u Olomouce; zemřel v Olomouci 17. března 1972)Po maturitě na Slovanském gymnáziu studoval v letech 1921-1925 Filozofickou fakultu Univerzity Karlovy v Praze, obor historie, jazyk český a zeměpis. Poté učil na slovenských a českých středních školách. Po rigorózních zkouškách promoval v roce 1927 na doktora filozofie. Původní aprobaci si rozšířil o hospodářský zeměpis pro výuku na obchodních akademiích. Jako státní profesor působil od roku 1935 na Veřejné obchodní škole ústavu hraběte Pöttinga v Olomouci a v letech 1947-1958 na Obchodní akademii v Olomouci. Volný čas věnoval rodině a spolkovému životu. Byl mj. členem Vlastivědné společnosti musejní v Olomouci, Společnosti přátel starožitností aj. V prázdninových měsících organizoval učitelské vzdělávací ve Frýdlantu nad Ostravicí (1929), v Českém Krumlově (1931) a na Svatém Kopečku (1932). Souběžně se svým pedagogickým působením vykonával (po prof. Václavu Nešporovi) od 1. prosince 1947 funkci archiváře hl. města Olomouce do roku 1956.
Dr. Drábek publikoval v olomouckém Našinci, Vychovatelských listech, Zprávách Vlastivědného ústavu v Olomouci. Jeho zajímavé články o historii olomouckého školství najdeme ve třech jubilejních almanaších Slovanského gymnázia v Olomouci, vydaných v letech 1947, 1957, 1967. Ze setkání s Boženou Mrštíkovou vydal v roce 1943 jako soukromý tisk Hovory s B. Mrštíkovou (vyšly knižně v roce 1945). O rok později vyšla v Lošticích jeho historická publikace Moravský generální seminář. Další jeho prací byla Olomouc v revolučním roce 1848, vydaná v roce 1948. V roce 1957 vyšla tiskem kniha Olomoucký orloj. Značnou dokumentární hodnotu mají vzpomínky Masarykova přítele a prvního předsedy Senátu ČSR dr. Mořice Hrubana (rovněž absolvent Slovanského gymnázia, z roku 1885), místopředsedy Čs. strany lidové, které Dr. Drábek zaznamenával koncem 2. světové války. Vzpomínky nazvané Z časů nedlouho zašlých, vyšly v roce 1967 v Římě a ilegálně byla dovážena do Československa. - Pan PhDr. Jan Drábek byl poslední léta své aktivní pedagogické služby politicky perzekvován, musel opustit své profesorské místo na Obchodní akademii Olomouc a v letech 1958-1966 dojížděl do na Střední průmyslovou školu a obchodní akademii v Uničově.
Dvořák Jaromír, PhDr. - univ. profesor, literární historik a editor(nar. 4. července 1931 v Olomouci; zemřel tamtéž 4. října 2004) pro jehož rozsáhlé dílo je podle akademického Slovníku českých spisovatelů příznačná faktografická přesnost, objevy četných zasunutých materiálů a důkladnost doprovodných komentářů. Celý svůj profesní život zasvětil filozofické fakultě Univerzity Palackého v Olomouci (od roku 1968 jako docent a od roku 1982 jako profesor nové české literatury). Výrazně se uplatňoval i v olomouckém literárním životě, např. jako redaktor 13 ročníků Sborníku Vlastivědné společnosti muzejní. Věren odkazu svých učitelů prof. J.L. Fischera a prof. Oldřicha Králíka, naučil se vždy usilovat o co nejexaktnější poznání. Již jako mladý asistent byl pověřován kromě výuky nové české literatury i náročnými semináři ediční techniky a nakladatelské praxe pro studenty nejvyššího ročníku FF a v odborné práci se podílel mj. na realizaci edičních projektů, např. výboru z díla V.K. Klicpery, překladů díla Josefa Jungmanna, edice Sládkových překladů W. Shakespeara i řady edic bezručovských. Těžiště jeho zájmu se začalo přesouvat k demokratické, protifašistické a levicově orientované meziválečné literatuře. Ve spolupráci s prof. Robertem Smetanou a J. Š. Kvapilem se stal editorem, komentátorem a interpretem díla Bedřicha Václavka. Po celý život hledal a nalézal tvůrčí příklad v osobnostech spjatých s českou národní kulturou a ideály sociálně spravedlivé společnosti a nikdy se nedokázal zpronevěřit etice vědecké práce. Byl vůdčí osobností při budování univerzitního Kabinetu Bedřicha Václavka, při pořádání 20 ročníků vědeckých konferencí Václavkova Olomouc i při vydávání Václavkova díla. Řadu let byl školitelem vědeckých aspirantů. Externě vedl kabinet při ÚČSL ČSAV. Své studie o Palackém a lyrice národního obrození, ale o vůdčích zjevech české literární kritiky shrnul do publikace Tradice a současnost (1980); výsledky svého bádání o básníkovi svého srdce prezentoval v knize Bezručovské studie (1982). Na rozdíl od jiných neuhýbal před problémy a dokonce ze svých mimořádně skromných prostředků vydal počátkem 90. let studie, připomínající velké demokratické tradice světové i české společnosti a kultury (např. J.L.Fischer a F.X. Šalda; Edvard Beneš 1945 – 1948 o české literatuře a kultuře; Z dějin literatury a kultury na Moravě). V oblasti světové hudby na psal studii Občan Ludwig van Beethoven a jeho Missasolemnis; svůj celoživotní zájem o regionální kulturu završil monografií Prof. PhDr. Jan Springer, demokrat a vlastenec. Koncem devadesátých let spolupracoval se Sdružením Vladislava Vančury, pořádajícím v Háji ve Slezsku festival Rozmarné léto. Z této spolupráce vzešly pozoruhodné studie Jaromíra Dvořáka: Ke stému výročí příchodu P. Bezruče na Hanou (1996); F.X. Šalda, obránce demokracie a sociální spravedlnosti (1997) a František Palacký – kritik (1998). K jubileu Jaromíra Dvořáka vyšla Bezručovská studie (2001), fundovaně přispívající k otázce autorství rukopisné sbírky veršů připisovaných Bezručovi. Velmi pozoruhodnými postřehy a studiemi přispěl i do almanachů Slovanského gymnázia.Jaromír Dvořák sám a později ve spolupráci s vlasteneckou slezskou obcí (cit.) dokázal, že je možné připomínat, studovat a rozvíjet životadárné kulturní tradice i tehdy, když tomu globalizující (glajchšaltující) trh ani trochu nepřeje. Silou ducha překonával svízele ochromující nemoci, která mu v posledních letech života znemožňovala zúčastňovat se veřejného života, ale nikoli i za ztížených podmínek pronikavě myslet, pracovat a psát.
Dvořák Karel, PhDr.,CSc.,univ.prof. - literární historik, editor, folklorista(nar. 28. května 1913 v Olomouci; zemřel v Praze 9. června 1989) po maturitě na Slovanském gymnáziu v roce 1932 odešel studovat na UK v Praze slavistiku, germanistiku a srovnávací dějiny literatury. V letech 1936 - 1939 učil na olomoucké České reálce, odkud odešel v roce 1940 do Prahy. Externě spolupracoval s nakladatelstvím L. Mincíř. Zbytek válečných let prožil v totálním nasazení a po válce absolvoval dodatečnou vojenskou prezenční službu. V roce 1949 obhájil doktorát (Komentovaná edice F.L.Čelakovský: Slovanské národní písně), a působil jako odborný asistent na PdF UK, na níž byl v roce 1954 jmenován docentem dějin české literatury. V roce 1968 byl jmenován univerzitním profesorem pro obor folkloristika na FF UK. Absolvoval kratší přednáškové pobyty na univerzitách v Opole, Postupimi, v Bukurešti a v Sofii. V roce 1960 učil jeden semestr na Humboldtově univerzitě v Berlíně. V letech 1962 - 1967 byl předsedou Národopisné společnosti československé. Psal hesla pro Ottův slovník naučný nové doby, překládal básně, prózy a filozofické úvahy z němčiny, latiny a z dalších jazyků a publikoval je v katolickém tisku, v Listech pro umění a kritiku, Českém lidu, ve Věstníku národopisné společnosti československé při ČSAV, ale i v zahraničních časopisech. Vlastní básně publikoval v časopisech Jitro, Lumír, Rozhledy aj. Editoval dílo K.V. Raise, bří Mrštíků, K.H. Máchy, F.X. Šaldy. Hlavním tématem jeho vědeckého zájmu byly vztahy mezi literaturou a folklorem. S Felixem Vodičkou spolupracoval na příručce Základy teorie literatury. V knize Nejstarší české pohádky (1976) zpracoval čtenářsky přitažlivý výběr 117 pohádek (in memoriam vyšlo druhé vydání v roce 2001). Stať Olomoucký výtvarný život v minulé sezóně publikoval v Moravském večerníku (1937); na stránkách Vyšehradu vyšel v roce 1945 jeho Divadelní dopis z Olomouce. Dvořákovy pedagogické stati věnované literatuře pro děti a mládež vycházely v časopisech Předškolní výchova, Zlatý máj. Náš jubilant je rovněž spoluautorem čítanek pro střední školy a učebnice teorie literatury.
E
Eliáš-Žáček Bohuslav, PhDr. - pedagog, historik, překladatel a prozaik(nar. 6. ledna 1920 v Brně; zemřel Prostějově 1. května 2005) působil od roku 1946 jako asistent na FF UP u významného filozofa, publicisty a prvního rektora Univerzity Palackého J. L. Fischera. Byl prvním doktorem filozofie na obnovené olomoucké univerzitě! Převážnou část své aktivní pedagogické dráhy působil na gymnáziu Jiřího Wolkera v Prostějově (1956-1959 a od roku 1962 do roku 1980). Na Slovanském gymnáziu učil v letech 1953 - 1956 a ve škol. roce 1994-1995. Měl rozsáhlé jazykové znalosti (6 cizích jazyků) a mimořádný kulturní přehled. Hojně publikoval v regionálních časopisech. Je autorem německo - českého slovníku pro oděvní výrobu. Zajímavými články přispěl i do jubilejních almanachů Slovanského gymnázia. V minulém režimu byl persekvován, po roce 1989 byl vyznamenán stříbrnou medailí UP.
F
Fargaš Eduard , MUDr., CSc. - pediatr, emer. přednosta II. chirurgické kliniky FNO
(nar. 26. ledna 1920 v Olomouci; zemřel tamtéž 28. ledna 2001) po maturitě na Slovanském gymnáziu v roce 1939 studoval Lékařskou fakultu v Brně, kde promoval v roce 1949. Po dvouletém působení v nemocnici v Opavě se natrvalo usadil v Olomouci. Pracoval na První chirurgické klinice FNO pod vedením věhlasného chirurga prof. Rapanta. Působil jako expert v Lipsku (1964) a v letech 1972 - 1976 na klinice v alžírském městě Oranu. Patřil k významným průkopníkům dětské chirurgie u nás.
 Fiala Alois - pěvec a ekonom(nar. 2. června 1879 v Hradci Králové; zemřel v Brně 29. března 1940) byl synem choralisty Jana F. Fialy (1850 – 1910). Od roku 1884 žil v Olomouci, kde roku 1897 maturoval na Slovanském gymnáziu. Hudbu studoval u Josefa Nešvery a Antonína Petzolda, zpěv studoval u prof. Pivody v Praze. Po krátkém studiu sólového zpěvu ve Vídni působil v letech 1907-1908 ve Vinohradském divadle v Praze, 1908 – 1910 v Zemském divadle v Lublani a 1910 - 1915 v Národním divadle v Brně. Sezónu 1919 – 1920 působil v Jihočeském divadle v Českých Budějovicích. Vynikal zejména v operách českých klasiků. Ve 20. letech zanechal ze zdravotních důvodů pěvecké dráhy a od roku 1927 byl vrchním účetním radou v Brně.
Fialka Jindřich - stř. profesor, ředitel gymnázia v Kroměříži, zpěvák a sbormistr (nar. 10. 5. 1854 ve Frenštátě p. Radhoštěm;  zemřel v Kroměříži 26. 12. 1929) po maturitě na Slovanském gymnáziu v roce 1873 studoval klasickou filologii FF UK v Praze. Od roku 1882 byl středoškolským profesorem kroměřížského gymnázia, které v letech 1908 - 1924 řídil. Byl velmi aktivní jako zpěvák, sbormistr a jednatel pěveckého spolku Moravan.
Fierlinger Zdeněk - politik, diplomat(nar. 11. července 1891 v Olomouci; zemřel v Praze 2. května 1976) byl synem váženého profesora olomouckého německého reálného gymnasia Eugena Fierlingera (k rodinným vazbám: měl bratra Otakara a sestru Evženii, provdanou za majora Jaroslava Rošického. Jejich syn Evžen byl vynikající lehký atlet - „Rošického memoriál“. Rodina byla zapojena do protinacistického odboje. Její členové byli za nacistů popraveni). Zdeněk studoval na Slovanském gymnáziu a i když ho nedokončil (o důvodech jeho vyloučení ze studia se traduje několik úsměvných verzí; nakonec maturoval na Obchodní akademii v Přerově), pamětníkům se bohužel vryl trvale do paměti v důsledku své neblahé politické role při komunistickém puči v únoru 1948. Za 1. světové války byl důstojníkem Čs. legií na Rusi a ve Francii. Od roku 1919 působil v diplomatických službách jako velvyslanec (v Nizozemsku, následně v Rumunsku, USA, ve Švýcarsku /současně zástupce ČSR u Společnosti národů/, v Rakousku a během 2. světové války v SSSR). Byl blízkým spolupracovníkem presidenta Beneše. Při působení v Moskvě navázal těsnou spolupráci se sovětskými orgány a čs. komunistickou emigrací, v jejichž intencích utvářel svou další diplomatickou a politickou aktivitu. Byl mj. předsedou první poválečné vlády (1945 - 1946), po únorovém puči se významně podílel na likvidaci Čs. sociální demokracie a na jejím sloučení s KSČ. Od roku 1948 byl 18 let členem předsednictva ÚV KSČ, 1953 - 1964 byl předsedou NS, v letech 1969 - 1971 byl poslancem FS. Je autorem dvoudílných pamětí „Ve službách ČSR“ a několika dalších publikací.
Fischer Richard, JUDr. - legendární olomoucký starosta z let 1923 - 1939
(nar. 27. března 1872 v Lošticích; zemřel v Olomouci před 55 lety 4. února 1954)
Ve 20. století se o město Olomouc zcela mimořádně zasloužili dva čeští vlastenci s německým příjmením Fischer. Nebyli příbuzní a pouze jeden je absolventem Slovanského gymnázia. Oběma však byla společná láska k městu Olomouci, které se snažili zvelebit, vznešené mravní hodnoty, jimž bylooddáni, i nevděk, který sklidili za svoji práci.
Známějším z obou je patrně pan Josef Ludvík Fischer, světově uznávaný filozof, humanista, sociolog, spisovatel, účastník západního odboje, univerzitní profesor a první rektor Univerzity Palackého (1946 - 1949). Lidmi, kteří se sami pasovali na něčí revoluční předvoj, byl rektorského místa zbaven, nakonec z univerzity vyštván a v následujících letech soustavně umlčován. O skutečném vztahu k panu rektorovi J. L. Fischerovi však podali svědectví sami studenti a obyvatelé města Olomouce na jaře v překrásně nadějném roce 1968. Při studentském majálesu byl J. L. Fischer hostem tehdejšího rektora pana profesora Metelky, s nímž společně projížděl kočárem olomouckými ulicemi. Byl poctěn ovacemi, náležejícími státníkům…
Legendární starosta města Olomouce z let 1923 - 1939, pan JUDr. Richard Fischer se podobné satisfakce nedočkal. Zemřel v ústraní v období nejzhoubněji rozbujelé totality dne 5. února 1954 (je pochován ve svém rodišti Lošticích). Přípravou k jeho zcela mimořádně úspěšné kariéře advokáta, politika, poslance, žurnalisty, spisovatele a národohospodáře bylo právě studium na Slovanském gymnáziu. Po maturitě v roce 1891 studoval na UK v Praze práva a v roce 1896 zahájil advokátní praxi v Olomouci. Vzápětí impozantně vstoupil do společenského a politického života. Programem poslance Moravského zemského sněmu JUDr. Richarda Fischera bylo spravedlivě rovnoprávné postavení Čechů a Němců v Olomouci a hospodářská prosperita města. Uskutečnění svých předsevzetí obětoval i vlastní soukromí. S nevšedním elánem pracoval v olomouckých českých vlasteneckých spolcích, napsal stovky článků, proslovů,  bezpočet přednášek Postupně se vypracoval v renomovaného znalce a úspěšného praktika v otázkách finančních, národohospodářských i školských. Neustále byl činný žurnalisticky a napsal i přes 40 samostatných publikací, které jsou cennými dobovými dokumenty. Do křesla starosty statutárního hl. města Olomouce byl poprvé zvolen v roce 1923, pak znovu a s velkou převahou v roce 1927 a 1932!
JUDr. Fischer byl duchovním otcem projektu „Velká Olomouc - město hospodářsky silné, kulturně vynikající a sociálně vyspělé“. O své město se staral mimořádně svědomitě. Životem a problémy Olomouce doslova dýchal. Denně navštěvoval stavby financované z městských prostředků, hovořil na chodníku s občany o jejich problémech, neohlášen přicházel do dílen, obchodů i domácností. V městě Olomouci byl pan starosta Fischer prvním mezi rovnými. Za jeho řízení městských záležitostí byly položeny základy demokratické správě města, s minimálním úřednickým aparátem byly zajištěny všechny jeho funkce, byl vzájemný respekt mezi zde žijícími Čechy a Němci. V době těžce doléhající hospodářské krize byla pro lidi práce, Olomouc vzkvétala, zbavovala se krunýře hradeb tereziánské pevnosti. Z prostředků městského magistrátu se vystavělo 8 škol a další veřejné budovy, velkoryse byla řešena dopravní situace ve městě, městské parky a zahradnická výzdoba města patřily k nejkrásnějším v Československu… 15. březen 1939 byl nejen neštěstím celého českého národa, ale i dnem osobní tragédie tohoto skvělého člověka. JUDr. Richard Fischer byl svého úřadu násilně zbaven a z radnice vykázán. Bylo mu tehdy 67 let…
Velikost díla tohoto významného absolventa Slovanského gymnázia nesnižuje ani patina času. Lze si jen přát, aby ve vztahu ke svému městu v jeho šlépějích kráčeli i absolventi současní.
Fišara Karel - učitel, národní a kulturní pracovník (nar. 25. října 1867 v Příkazích u Olomouce; zemřel v Brně 14. ledna 1952) v rodišti absolvoval obecnou školu a v letech 1878 až 1886 studoval na Slovanském gymnáziu v Olomouci. Po maturitě odešel do Prahy, kde na FFUK absolvoval studijní obory zeměpis dějepis a současně na právnické fakultě, obor národní hospodářství a historii práv. Pedagogickou dráhu nastoupil v roce 1893 na reálném gymnáziu v Praze, o rok později byl suplentem na obchodní akademii v Chrudimi a začátkem září 1895 byl jmenován ředitelem Obchodní akademie v Brně. Záhy se zapojil do veřejné kulturní činnosti, stal se spoluzakladatelem Spolku přátel umění, pracoval v brněnském Družstvu Národního divadla, ale i v Českém čtenářském spolku. Významně se však podílel na činnosti Národní jednoty pro jihozápadní Moravu, kde byl v roce 1905 zvolen předsedou VII. odboru brněnského a setrval v této funkci do jara 1911, kdy dne 8. dubna převzal předsednictví brněnské Matice školské, v níž působil ještě v roce 1937. V roce 1900 byl zvolen čestným předsedou Spolku absolventů české Obchodní akademie v Brně a po převratu v roce 1918 byl v Brně zvolen za člena prvního českého obecního zastupitelstva. Byl také členem a později předsedou Hanácké obce v Brně, kde podporoval šíření znalostí o Hané, krojích a zvycích. Dbal též na čistou hanáčtinu, kterou po celý život mluvil.Hodně publikoval zejména články z oboru školství, zeměpisu a historie a přispíval též do Ottova slovníku naučného. Od roku 1899 byl zkušebním komisařem zeměpisu, od roku 1919 honorovaným docentem obchodního a hospodářského zeměpisu na Vysoké škole zemědělské a o čtyři roky později docentem zahraniční služby a obchodního zeměpisu při ČVUT v Brně. Obchodní akademii v Brně vedl do konce června 1927, kdy byl jmenován odborným inspektorem obchodních akademií a tuto funkci vykonával do konce školního roku 1930/1931. Do svého rodiště zajížděl často a rád a pobýval ve svém rodném žudru čp.26. V roce 1946 byla na budově školy Obchodní akademie v Brně na Kotlářské ulici odhalena pamětní deska Karla Fišary. Pozdější praktiky totalitního režimu zničily nejen obchodní školství, ale i jeho pamětní desku.
Fuka Josef, PaedDr. – univ. profesor, didaktik fyziky a matematik (nar. 10. prosince 1907 v Bechyni; zemřel 19. listopadu 1992) učil na Slovanském gymnáziu v letech 1934-1949. Zakládající vedoucí katedry fyziky na Přírodovědecké fakultě Univ. Palackého a posléze v několika funkčních obdobích její děkan. Svými odbornými aktivitami celorepublikově mimořádně povznesl úroveň výučování fyzice na všech typech škol. Autor řady odborných článků a spoluautor zásadních publikací v oboru. Po celou dobu existence byl vedoucím redaktorem didaktického periodika Matematika a fyzika ve škole (1962-1989).
G
Geisler Antonín JUDr. - advokát, osobnost českých vlasteneckých spolků v Olomouci(nar. 27. července 1862 v Kokorách; zemřel v Olomouci 3. března 1909)Po studiích na Slovanském gymnáziu (maturoval v roce 1881) vystudoval na UK v Praze práva. Po promoci byl v Olomouci koncipientem v advokátní kanceláři JUDr. Novotného a v roce 1895 si v Olomouci otevřel vlastní advokátní kancelář. Byl mimořádně aktivní v českých vlasteneckých spolcích. Od roku 1893 byl členem výboru „Žerotína“ (v jeho čele stanul v letech 1906 – 1908), v letech 1901- 1909 byl starostou olomouckého Sokola. Řadu let byl i náměstkem starosty ústředního výboru Národní jednoty. Je pozoruhodné, že ve své profesi byl jediným cenzorem Rakousko - uherské banky české národnosti. 
Geisler Josef, MUDr. - lékař, hudebník, soudní znalec, divadelní ochotník(nar. 11. března 1866 v Kokorách u Přerova; zemřel v Olomouci 9. května 1936) po maturitně na Slovanském gymnáziu v roce 1884 vystudoval medicínu v Praze. V roce 1894 se trvale usadil v Olomouci jako praktický lékař. Od následujícího roku byl i vězeňským lékařem a znalcem krajského soudu. Byl členem profesorského sboru Pöttingea, kde přednášel zdravovědu a působil rovněž jako ústavní lékař. Byl členem výboru českého vlasteneckého pěveckého sdružení Žerotín, hrával na violoncello a byl rovněž místopředsedou českých divadelních ochotníků v Olomouci. V roce 1918 byl vyznamenán zlatým křížem a korunou za veřejnou lékařskou službu. V závěti svůj majetek odkázal českým národním a dobročinným spolkům. V kulturním zařízení „Žerotín“ (v Olomouci naproti Dominikánskému kostelu) je dodnes na jeho počest „Geislerův sál“, v němž mj. nacvičuje slavný olomoucký pěvecký sbor Campanella.
Glos Otakar, PhDr. – matematik, filozof a vysokoškolský pedagog(nar. 4. srpna 1907 v Náměšti nad Oslavou; zemřel v Praze 12. října 1985) po maturitě na Slovanském gymnáziu v roce 1926 studoval matematiku a deskriptivní geometrii na UK v Praze. Po absolutoriu v roce 1931 byl na stáži na univerzitě v Hamburku, kde studoval psychologii. Po návratu do vlasti se věnoval psychologii, filozofii a sociologii na filozofické fakultě v Praze. V roce 1934 byl promován doktorem filozofie. V době hospodářské krize působil jako výpomocný učitel na měšťanské chlapecké škole v Praze a poté přešel do Nymburku, kde učil na gymnáziu. V roce 1935 učil na škole na Kladně a v následujícím školním roce byl jmenován profesorem matematiky a deskriptivní geometrie na gymnáziu v Kolíně. V roce 1957 se vrátil na stavební fakultu ČVUT s určením pro Vysokou školu železniční. V roce 1960, po jejím přeložení do Žiliny, působil na elektrotechnické fakultě ČVUT, až do svého penzionování v roce 1972. Nadále však jako externista vedl konzultace z lineární algebry v dálkovém studiu. Hojně publikoval v odborném tisku a to jak z oblasti matematiky, tak i psychologie.
Gorazd - Pavlík Matěj - biskup pravoslavné církve, národní hrdina(nar. v Hrubé Vrbce u Hodonína 26. května 1879; popraven v Praze 4. září 1942) po maturitě na kroměřížském gymnáziu v roce 1898 přešel do Olomouce, kde studoval bohosloveckou fakultu (vysvěcen na kněze v roce 1902). Od října 1905 do července 1908 řídil v Kroměříži krajanský katolický týdeník a v následujících letech až do první světové války vydával nezávislý církevní časopis Právo národa. Po roce 1918 se stal vůdcem nového náboženského hnutí a byl vysvěcen jako první biskup Církve československé husitské (v letech 1923 – 1924 vyučoval náboženství na Slovanském gymnáziu). Následně rozvíjel mimořádné aktivity v pravoslavné církvi. Na svých misijních cestách vysvětloval modlitby, nacvičoval liturgické texty, ve farnostech navštěvoval rodiny, konal církevní obřady a přednášky. Pod jeho vedením byla připravena Konference českého hnutí pravoslavné mládeže, která se uskutečnila v červnu 1931 v Přerově. V červenci téhož roku byl iniciátorem sjezdu pravoslavných intelektuálů a byla založena Liga pravoslavné kultury v Československu.Biskup Gorazd vysvětil řadu z jeho iniciativy nově vybudovaných pravoslavných chrámů (ve Štěpánově, ve Vílémově, v Řimicích, v Chudobíně a ve Střemeníčku). Dne 13. května 1937 posvětil základní kámen chrámu sv. Gorazda v Olomouci a o dva roky později 29. května 1939 vysvětil celý nově vybudovaný chrám. Tato událost se nesmazatelně vepsala i do dějin města Olomouce, neboť její oslava byla spontánní manifestací odporu Olomoučanů proti okupační moci. Do července 1939 působil biskup Gorazd v Přerově, pak se přestěhoval do Olomouce a koncem roku 1940 přesídlil do Horních Počernic u Prahy, kde se aktivně zapojil do protinacistického odboje. Za poskytnutí úkrytu výsadku Anthropoid, který provedl atentát na zastupujícího říšského protektora Reinharda Heydricha, v pravoslavném chrámu sv. Cyrila a Metoděje v Resslově ulici v Praze (duchovním správcem tohoto chrámu a blízkým Gorazdovým spolupracovníkem byl bývalý žák Slovanského gymnázia ThDr. Vladimír Petřek) byl nacistickým stanným soudem odsouzen k trestu smrti a 4. září 1942 popraven. Při příležitosti 55. výročí mučednické smrti biskupa Gorazda mu za prokázané hrdinství prezident republiky Václav Havel udělil Řád T. G. Masaryka - I. třídy in memoriam.
Goš Vladimír, PhDr., CSc., - historik, archeolog g(nar. 8. září 1942 v Olomouci) maturoval na Slovanském gymnáziu Olomouc, poté studoval na MU v Brně obor prehistorie. Působil v muzeu Mohelnice, od 1996 v Šumperku. Od r. 2000 v Ústavu historie a muzeologie Slezské univerzity v Opavě. Je předsedou regionální archeologické komise pro střední Moravu.
Gottwald Adolf - lingvista, překladatel, redaktor
(nar. 16. ledna 1878 v Horce na Moravě; zemřel v Olomouci 3. dubna 1920) pocházel z Horky nad Mopravou. V roce 1898 maturoval na Slovanském gymnáziu a následně studoval v Praze práva a filozofii. Své vynikající jazykové znalosti uplatňoval jako překladatel z francouzštiny, z němčiny a z ruštiny. Jeho nadějnou kariéru redaktora olomouckých Selských listů přerušilo odvelení na frontu 1. světové války a těžké zranění, na jehož následky zemřel v roce 1920 jako válečný invalida v olomoucké nemocnici na Klášterním Hradisku.
H
Haderka František - ředitel Slovanského gymnázia, publicista, regionální politik(nar. 3. července 1886 v Kroměříži; zemřel 21. srpna 1945 v Olomouci) pocházel z Kroměříže. Po maturitě ve svém rodišti v roce 1904 studoval FF KFU v Praze. První světovou válku absolvoval na frontě a po návratu v roce 1919 – 1920 na DRRG v Olomouci, 1920 - 1921 na Učitelském ústavu tamtéž, následně do roku 1926 na České reálce, odkud odešel jako ředitel České reálky v Šumperku. K 1. září 1934 byl jmenován ředitelem Slovanského gymnázia Olomouc, kde setrval do začátku okupace, kdy byl internován. Byl autorem řady dobových pedagogickým spisů, byl zpravodajem Lidových novin. Od roku 1920 byl jednatelem Matice školské, aktivně pracoval ve VSMO a od roku 1922 v Družstva českého divadla. V Šumperku byl předsedou místního odboru Národní jednoty, od září 1935 jednatelem jejího ústředního výboru a následně členem Národní rady v Praze a její odbočky v Brně. Pan ředitel Haderka je pohřben v Olomouci. Jeho náhrobek je vyzdoben bronzovým reliéfem od akademického sochaře Julia Pelikána.
Hirsch Alfréd, MUDr., CSc. - chirurg, anesteziolog(nar. v Prostějově 8. srpna 1919; zemřel v Olomouci 1. prosince 2006) maturoval na Slovanském gymnáziu v roce 1938, byl totálně nasazen a po válce vystudoval medicínu. Věnoval se chirurgii, byl průkopníkem moderní anesteziologie. Od roku 1960 byl primářem anesteziologického a resuscitačního oddělení FNO. Tento obor rovněž přednášel medikům na LF UP a byl spoluautorem učebních textů.
Hajčmanová Pavla, roz.Nešverová - zpracovatelka pozůstalosti hudebního svého otce(nar. 27. ledna 1903 v Olomouci; zemřela tamtéž 19. července 1997) maturovala na Slovanském gymnáziu (jako jedna z prvních dívek) v roce 1922. Osobnost olomouckého českého společenského života v meziválečném období. Má zásluhy na zpracování pozůstalosti svého otce, hudebního skladatele Josefa Nešvery. Byla první dámou absolventského setkání při oslavách 125. výročí založení Slovanského gymnázia Olomouc (v roce 1992).
Hajn Václav, RNDr., CSc. - antropolog, vysokoškolský učitel(nar. 14. listopadu 1941 v Olomouci; zemřel tamtéž dne 26. února 2006) po maturitě na Slovanském gymnáziu v roce 1959 vystudoval na PřF UP obor učitelství biologie a chemie. Učil na gymnáziu v Šumperku a posléze na Gymnáziu v Olomouci - Hejčíně. Od roku 1988 byl odborným asistentem katedry zoologie a antropologie PřF UP. Na všech svých působištích se věnoval dermatoglyfice (etnické, defektům a chorobám, dědičností). Publikoval desítky vědeckých prací. Na svoji odbornou erudici upozornil už svou diplomovou prací, věnovanou dermatoglyfickému výzkumu jednovaječných dvojčat, kterou zaujal i na Mezinárodním antropologickém kongresu v Římě.
Halouzka Jan - kronikář moravského národního obrození (nar. 13. července 1856 v Těšeticích; zemřel v Mistříně u Kyjova 31. července 1918) již za studií na Slovanském gymnáziu (abs. v roce 1876) psal básně, které publikoval ve studentském časopisu Háj pod pseudonymem Jan Těšetický. Rovněž přispíval do Havelkova časopisu Koleda. Krátce studoval v Praze práva. Jako jednoroční dobrovolník se zúčastnil bojů v Bosně a po návratu studoval v Olomouci teologii. Na kněze byl vysvěcen v roce 1884. Za svou literární tvorbu byl velmi uznáván a dokonce i několikrát vyznamenán (např. Řádem Božího hrobu v Jeruzalémě) Stál u zrodu a byl velmi aktivní v Družině literární a umělecké. V roce 1878 vydal nákladem vlastním Paměti farnosti Těšetické., psal také humorné črty v hanáckém nářečí, redigoval lidové kalendáře a přispíval do řady dobových časopisů. Jeho nejcennějším dílem jsou trojdílné Pohledy do života církevního a vlasteneckého na Moravě (1909, 1913, 1917). Je rovněž autorem řady hesel v Ottově slovníku naučném.
Hanzlík Richard – příslušník II. a III. odboje, exilový spisovatel (nar. 19. května 1917 v Olomouci; zemřel 13. května 2000 v Torontu) maturoval na olomoucké české reálce v roce 1935. Po studiu na Vojenské akademii v Hranicích na Moravě byl vojákem z povolání. Za okupace se zapojil do protinacistického londýnského odboje ve skupině Cvaly – Eva, působící na Kroměřížsku a na Valašsku. Za odbojovou činnost obdržel několik vyznamenání. V roce 1948 byl jako prozápadně orientovaný důstojník v hodnosti štábního kapitána vyřazen z činné služby, degradován, vystěhován z bytu a s rodinou deportován do pohraničí. Směl pracovat jen manuálně na izolaci parovodního potrubí. Byl autorem rozhlasových adaptací děl E.A.Poe, Ch. Dickense, O. Wilda ad., které uplatnil pod pseudonymem v brněnském rozhlasovém studiu. V roce 1965 emigroval do Dánska a posléze do Kanady. Stesk po rodišti léčil psaním. Přispíval do krajanského tisku v Kanadě i v USA. Psal postřehy z cest i historické studie. Společně se svým přítelem Miroslavem Hanákem napsal knihu Laffayette, která vyšla v Torontu. Vzpomínkou na rodně město jsou jeho Staré pověsti z Olomouce.
Havelka Jan - historik, archeolog, etnograf, spisovatel, muzejník, středoškol. Pedagog (nar. 22. listopadu 1839 v Lošticích; zemřel v Olomouci 20. října 1886) působil na Slovanském gymnáziu od roku 1870 a podle slov zakládajícího ředitele Slovanského gymnázia Jana Evang. Kosiny byl „perlou jeho profesorského sboru“. Narodil se v Lošticích 22. listopadu 1839 v rodině nadaného malíře, autora i restaurátora cenných kostelních obrazů, uznávaného malíře portrétů, historických obrazů a krajin. Po malířském povolání toužil i mladý Jan. Vystudoval dva roky olomoucké německé reálky, což byla tehdy průprava na malířskou akademii. V roce 1854 dostal od vrchnosti z blízkého zámku v Žadlovicích příslib ročního stipendia 100 zlatých ročně pro studium na olomouckém německém gymnáziu. Zde se nadaný student stal kreslířským pomocníkem prof. Blažeje Kozenna, který byl tehdy autorem oficiálních atlasů pro střední školy. Po maturitě Havelka pokračoval studiem na Vídeňské univerzitě a vypracoval se na „skriptora vídeňského dvorního archívu“ s vysokým platem a definitivou. Jeho první literární pokusy jsou psány v němčině. V Havelkovi však klíčila láska k českému jazyku, vzbuzená vlasteneckým profesorem češtiny na olomouckém německém gymnáziu Vaňkem, v jehož sugestivním podání češtiny jeho žáci nabyli přesvědčení, že „není krásnější řeči na božím světě, než je naše česká mateřština“. Vaňkovým působením si rovněž Havelka uvědomil velké poslání učitele, jenž by měl být “knězem svého národa“. Za vídeňských studií byl Havelka významnou osobností v krajanských studentských spolcích. Jeho prvním působištěm bylo piaristické gymnázium v Příboře a dalším německé reálné gymnázium v Uherském Hradišti, kde mu byla svěřena i péče o botanickou zahradu. V roce 1870 střídal na Slovanském gymnáziu profesora Jakuba Škodu, který odešel na místo ředitele přerovského gymnázia. Ředitel Kosina ho uvedl do společnosti olomouckých českých vlastenců. Havelka bohatě splnil naděje do něho Kosinou vkládané. Byl předsedou Spolku moravských učitelů a dosáhl jeho uznání jako stavovského orgánu moravského učitelstva. V roce 1873 založil časopis Komenský, v němž sám publikoval a redigoval příspěvky pedagogické, přírodovědné, jazykovědné, historické a zeměpisné. Pro česky mluvící moravský lid a jeho národní uvědomění vydával beletristický časopis Koleda, v němž se svými spolupracovníky šířil českou osvětu, lásku k rodné zemi a lásku k rodné řeči, k bohaté a slavné národní minulosti.
Společně se svým tchánem MUDr. Jindřichem Wankelem, který byl badatelskou osobností evropského významu, s prof. Vincencem Praskem a poslancem zemského sněmu P. Ignátem Wurmem založili v roce 1883 Muzejní spolek olomoucký a z darů nadšených sběratelů i první české muzeum na Moravě – Vlastenecké muzeum v Olomouci. Od roku 1886 založil a redigoval i Časopis vlasteneckého spolku muzejního, přispíval do něj průkopnickými studiemi národopisnými a přispěl k poznání pokladů lidového umění na Moravě. Se svou manželkou připravil i výstavu moravských výšivek, která byla opakována v Náprstkově muzeu v Praze. Exponáty okouzlily i uměnímilovnou císařovnu „Sisi“, jejímž přičiněním byla výstava instalována i v Průmyslovém muzeu ve Vídni. Nad málo známou krásou moravských výšivek a krojů žasla celá tehdejší Evropa. Rázem „se z nich - dosud Popelky - stala vznešená princezna“.Profesor Havelka byl i oblíbeným publicistou spisovatelem V roce 1887 vyšly jeho Vybrané spisy vychovatelské a vyučovatelské; napsal knihy pro mládež, např. Kratičké dějiny Moravy pro mládež a lid a populární Cesty po Moravě. Své kartografické zkušenosti zhodnotil vytvořením Nástěnné mapy Moravy, psal i statě z estetiky, přírodopisu a literární kritiky. Ilustroval Moravu pravěkou svého tchána dr. Wankla. Psal i beletristické povídky pro časopis Koleda a Beseda olomoucká. Jeho Sebrané básně vydal posmrtně v roce 1888 V. Houdek. Prof. Havelka je rovněž autorem textu písně Moravě, která se pro svou krásu a citovou hloubku stala „moravskou hymnou“ a jako taková je součástí slavnostního repertoáru našich předních pěveckých sborů. Jan Havelka je i prvním moravským „vědeckým“ turistou. Ve spisu Cesty po Moravě dává pokyny, jak se na cestu připravit a čím se vystrojit. Komentuje výlety na Zábřežsko, na Praděd, všímá si přitom památek od pravěku až po svou dobu. Jeho články a knihy, jichž je cca 250 jsou poučné a cenné i po jazykové stránce.Když prof. Jan Havelka dne 20. října 1886 ve svých 47 letech předčasně zemřel, byl již kulturním a stavovským školským pracovníkem celonárodního významu. Položil základy pro nově se na Moravě rozvíjející vědní disciplíny - regionální historii, pedagogiku, archeologii, etnografii i muzejnictví. Jako zcela výjimečné osobnosti Slovanského gymnázia bychom si ho měli vážit i my.
Hikl Rudolf - středoškolský pedagog, ředitel olomouckých středních škol, publicista (nar. 13. února 1890 ve Dzbeli u Konice; zemřel v Olomouci 27. listopadu 1970)Pocházel z Drahanské vysočiny a studentská léta prožil v Prostějově, kde na tamním gymnáziu maturoval v roce 1909. Následně studoval obory dějepis a zeměpis na Filosofické fakultě pražské university a od roku 1915 učil na gymnáziu v Táboře. Po vzniku samostatné Československé republiky odešel spolu s mnoha příslušníky české inteligence na Slovensko, s cílem vybudovat dosud neexistující slovenské národní školství. Učil 17 let ve Skalici na moravsko-slovenském pomezí a v roce 1935 byl jmenován ředitelem gymnázia v Banské Štiavnici. Na obou působištích se osvědčil nejen jako vynikající pedagog, ale i jako buditel národního kulturního života v mnoha jeho podobách. Nová politická moc Slovenského štátu však prof. Hikla (i tisíce jemu podobných) vyřadila ze státní služby a přikázala jim vystěhování do tzv. Protektorátu. V létě roku 1939 mu Ministerstvo školství a národní osvěty nabídlo uvolněné místo ředitele na Českém dívčím reformním reálném gymnáziu v Olomouci. Čekal ho zde nesmírně těžký, náročný a nezáviděníhodný úkol. Nepřízeň nacistické zvůle přinutila ústav se čtyřikrát stěhovat a krutě redukovat počet žákyň i profesorů. Odpor byl nepřípustný. Nevděčná role těchto záměrů připadla pochopitelně řediteli školy. Prof. Hikl byl navíc k 1. říjnu 1942 pověřen Ministerstvem školství i vedením reálního gymnázia v Kosinově ulici (vlastně Slovanského gymnázia) a v následující školním roce DRRG zlikvidovat. Prof. Hikl se nikdy nezkompromitoval kolaborací s okupační mocí a nikoho nezradil. Byl to tichý, slušný a chápající člověk. Nebyl „bojovníkem barikád“. Po válce čelil útokům mnohých, kteří mu „radili“, jak to měl, či neměl dělat. Dne 12. května 1945 tedy prof. Hikl svoji olomouckou misi ukončil a odešel do tzv. „pohraničí“. Stal se ředitelem obnoveného českého reálného gymnázia v Moravské Třebové. V kraji, z něho bylo vysídleno původní německé obyvatelstvo, se rozhodl vybudovat kvalitní a uznávanou střední školu a vytvářet duchovní hodnoty, spojující příchozí obyvatelstvo s jeho novým domovem. Mj. sepsal dějiny města Moravské Třebové a okolí, zasloužil se o obnovení moravskotřebovského muzea v českém duchu, získával pro region české učitele a kulturní pracovníky. Přesto ze školských služeb musel nedobrovolně odejít po únoru 1948. Vrátil se do Olomouce, kde své síly a rozsáhlé znalosti dal do služeb nově budovaného Státního lidovýchovného ústavu kraje Olomouckého. Publikoval přehledy regionální literatury v jeho sbornících a později i ve Zprávách Vlastivědného ústavu v Olomouci, kde mnohokrát osvědčil svou profesionalitu v historii. Svůj pohnutý život tiše ukončil v Olomouci v listopadu 1970, ve věku nedožitých 81 let. 
Hirsch Alfréd, MUDr., CSc. - chirurg, anesteziolog(nar. v Prostějově 8. srpna 1919; zemřel v Olomouci 1. prosince 2006) maturoval na Slovanském gymnáziu v roce 1938, byl totálně nasazen a po válce vystudoval medicínu. Věnoval se chirurgii, byl průkopníkem moderní anesteziologie. Od roku 1960 byl primářem anesteziologického a resuscitačního oddělení FNO. Tento obor rovněž přednášel medikům na LF UP a byl spoluautorem učebních textů.
Hlavinka Alois, Msgre. – vlastenecký kněz, hudebník, profesor Slovanského gymnázia(nar. 4. července 1852 ve Věrovanech; zemřel v Kroměříži 26. února 1931) maturoval na Slovanském gymnáziu v roce 1873. Po studiích bohosloví působil pedagogicky byl v letech 1877-1879 katechetou na Slovanském gymnáziu. Odtud odešel do řk duchovní správy do Brna; od roku 1890 byl farářem v Kučerově, 1921-1923 v Olomouci a posléze v Kroměříži. Publikoval v Obzoru, v časopise Náš domov. Užíval pseudonym Vojna, Kantilen. Upravoval též národní písně.
Hoch Jan, JUDr. – advokát, prozaik, pěvec(nar. v Hrubčicích na Prostějovsku 21. prosince 1860; zemřel v Prostějově 18. března 1925) po maturitě na Slovanském gymnáziu v roce 1879 absolvoval v Praze práva. Svou advokátní kancelář měl v Prostějově, kde se čile zúčastnil českého národního a spolkového života. Byl prostějovským starostou Sokola, předsedou pěveckého spolku Orlice a sám vynikal jako tenor. Patřil do okruhu přátel Ondřeje Přikryla a Otokara Březiny. Přispíval do Humoristických listů a v roce 1903 vydal v Prombergerově nakladatelství v Olomouci knihu „Hanácké obrázky“.
Homola Karel – akademický malíř, profesor Reálného gymnázia v Litovli(nar. 3. října 1897 v Českém Bohdíkově; zemřel v Olomouci 26. července 1972) byl maturantem olomoucké České reálky v roce 1917. Po vysokoškolských studiích pedagogicky působil (s výjimkou válečných let) v letech 1929-1957 na RG v Litovli. Od roku 1965 žil ve Štěpánově. Byl spoluzakladatelem a členem redakční rady Štěpánovských novin, které patří k nekvalitnějším obecním tiskovinám na Hané (jejich 1. číslo vyšlo v roce 1967), přičemž byl autorem výtvarné koncepce novin. 
Houdek Vítězslav, JUDr. - právník, politik, spisovatel, překladatel, redaktor(nar. 27. července 1856 v Náměšti na Hané; zemřel v rodišti 1. června 1916) po maturitě na Slovanském gymnáziu v roce 1876 studoval práva v Praze. Po promoci pracoval jako koncipient v Brně, odkud odešel do vládní administrativy do Vídně. Po návratu do Brna byl od roku 1915 vícepresidentem Moravského místodržitelství. Zasloužil se mj. o založení olomouckého muzea, byl členem Ústřední komise pro umělecké a historické památky ve Vídni. Literárně činný byl již od studií na Slovanském gymnáziu.
Hrdlička Josef - středoškolský profesor, překladatel, významný skautský činovník (nar. 11. února 1883 ve Velkém Týnci; zemřel v Teplicích nad Bečvou 7. července 1956) Vystudoval Slovanské gymnázium (maturoval v roce 1902) a po studiích přírodních věd na UK v Praze působil v letech 1906 – 1939 na olomoucké České reálce jako profesor přírodopisu, matematiky, fyziky a němčiny. 1. září 1939 byl zatčen gestapem a vězněn v koncentračních táborech. Po válce byl reaktivován. Patřil mezi oblíbené učitele, který se věnoval žákům i ve volném čase. Byl vynikajícím řečníkem. Stál v Olomouci u zrodu skautingu, podílel se na vzniku Církve československé husitské a později církve pravoslavné. Byl blízkým spolupracovníkem biskupa Gorazda. Vysoce jsou hodnoceny jeho překlady díla Stefana Zweiga. Pracoval pro Osvětové sbory na Moravě, byl aktivní i v olomouckém Vlasteneckém spolku muzejním. Zahynul tragicky při autohavárii v Teplicích nad Bečvou.
Hromada Jan, MUDr. - významný lékař, anatom, univerzitní profesor (nar. 18. června 1909 v Hrušce u Prostějova; zemřel v Hradci Králové 8. dubna 1970) po maturitě na Slovanském gymnáziu v roce 1928 studoval medicínu na UK v Praze (1934). Od roku 1946 budoval a vedl na UP v Olomouci ústav normální anatomie. Byl prvním učitelem anatomie na LF UP! Od roku 1947 vedl i ústav histologický a embryologický. V roce 1948 se habilitoval. V roce 1951 byl jmenován přednostou Anatomického ústavu Vojenské lékařské akademie. Publikoval na 150 odborných studií a spisů. Za svoji rozsáhlou vědeckou práci byl oceněn zlatou medailí UP, zlatou medailí UK a Medailí J. A. Purkyně. Měl vřelý vztah k rodnému kraji. Jeho nejoblíbenějším místem dovolených byla Haná, která se stala i místem jeho posledního odpočinku (ÚOH).
Hruban Mořic, JUDr. - právník, spolutvůrce demokratického politického systému První ČSR (nar. 30. listopadu 1862 v Brodku u Prostějova; zemřel v Olomouci 16. září 1945) maturoval na Slovanském gymnáziu v roce 1882 posléze vystudoval práva na vídeňské univerzitě. Po krátké právnické praxi u Zemského trestního soudu ve Vídni vstoupil v roce 1888 jako koncipient do advokátní kanceláře staročeského politika JUDr. Jana Žáčka. V roce 1895 si otevřel vlastní advokátní kancelář. Byl spoluzakladatelem Katolické národní strany na Moravě, jejímž předsedou byl zvolen v roce 1896. V roce 1901 byl zvolen do Říšské rady a o rok poději se stal členem Moravského zemského sněmu. V obou institucích byl předsedou klubu katolických poslanců. V roce 1907 byl zvolen místopředsedou Národního klubu českých poslanců v Říšské radě, spoluzakladatelem Slovanského centra a místopředsedou Slovanské jednoty. V letech 1908 – 1912 byl náměstkem moravského zemského hejtmana. Koncem října 1918 se v Ženevě zúčastnil jednání představitelů domácího a zahraničního odboje o budoucí podobě státu. Stal se ministrem v první československé vládě vedené Karlem Kramářem. Společně s Msgre. Janem Šrámkem se zasloužil o sjednocení různých křesťanských frakcí do Československé strany lidové (1919). V roce 1920 byl za tuto stranu zvolen poslancem, vykonával funkci místopředsedy Národního shromáždění a předsedal ústavně právnímu výboru. V roce 1925 se stal senátorem až do roku 1938. Současně byl po celou dobu místopředsedou výkonného výboru ČSL. Po mnichovské kapitulaci se stáhl z politického života. Zemřel krátce po válce 16. září 1945 a je pochován na olomouckém hřbitově (k jeho smrti přispěla i skutečnost, že za odbojovou činnost byl v posledních dnech války popraven jeho starší syn JUDr. Vladimír Hruban, papežský komoří). V den 65. výročí úmrtí dr. Hrubana uctila Sekce Slovanského gymnázia VMO jeho památku vzpomínkovým večerem, na kterém pronesl laudatio jubilanta univ. prof. Miloš Trapl, CSc. Kromě rodinných příslušníků se zúčastnila hojně olomoucká veřejnost. Záštitu převzal náměstek hejtmana olomouckého kraje ing. Pavel Horák.
Hrubý František, PhDr. – historik, zemský archivář, univerzitní profesor(nar. 21. srpna 1887 ve Strukově; zemřel v Brně 10. února 1943) pocházel ze zemědělské rodiny. Na Slovanském gymnáziu maturoval v roce 1907. Studoval historii KFU do Prahy, kde promoval v roce 1912. Největší vliv na něho měl prof. Josef Pekař, u kterého byl asistentem v Historickém semináři na UK. Od roku 1913 – 1919 působil jako středoškolský profesor na gymnáziu. Po překonání vážného onemocnění začal v roce 1920 pracovat v Moravském zemském archivu v Brně, kde působil do roku 1937. Poslední desetiletí byl ředitelem archivu. V roce 1931 byl jmenován mimořádným profesorem Masarykovy univerzity a 1936 řádným profesorem, od roku 1937 profesorem „všeobecných dějin západoevropských středního věku“. Profesor Hrubý aktivně působil v moravských i celostátních vědeckých institucích, byl členem České akademie věd a umění, Královské české společnosti nauk, Národní rady badatelské, Archivní společnosti, Matice moravské a dalších. Téměř celé jeho dílo se vztahuje k historii 16. a 17. století a zejména k dějinám Moravy. Podnikl několik studijních zahraničních cest, navštívil archivy v Římě, Basileji, Paříži aj. Za nejlepší jeho badatelskou činnost bývají považovány práce o Ladislavu Velenovi z Žerotína. Počátkem třicátých let napsal knihu „ Severní Morava v dějinách“, kde zkoumá národnostní vývoj v oblasti od 11. do 17. století. Kniha vyšla až posmrtně v roce 1947 a jsou v ní mj. zachyceny využité archiválie nejen z MZA v Brně, ale i z archivů v Uničově, Litovli a Šternberku.
Hrubošová  Zuzana, roz. Stiborová, PaedDr. - výtvarnice a pedagožka(nar. 16. června 1960 v Olomouci) vyrůstala v inspirujícím uměleckém prostředí (její otec PaedDr. Miloslav Stibor, který byl v 50. letech profesorem SGO, je mezinárodně uznávaný umělecký fotograf). Po maturitě na Slovanském gymnáziu v roce 1979 vystudovala Pedagogickou fakultu UP (R - Vv) a od roku 1987 vyučuje na výtvarném oboru Základní umělecké školy v Olomouci. V současnosti je ředitelkou této školy. Věnuje se zejména textilní technice art-protis. Od roku 1995 je členkou Unie výtvarných umělců Olomoucka.
Hřivna Vít - emeritní ředitel Slovanského gymnázianar. 10. června 1867 v Příkazích; zemřel tamtéž 23. listopadu 1936)Jméno Hřivna bylo generacemi studentů Slovanského gymnázia z let 1892 - 1925 vyslovováno s velkou úctou. Humanista, žák a osobní přítel prof. T. G. Masaryka Vít Hřivna, vlastenecky smýšlející profesor latiny a řečtiny, byl v letech 1920 - 1925 váženým ředitelem Slovanského gymnázia.Tento mimořádně skromný, pracovitý a vnitřní bolestí zamlklý muž požíval velké úcty nejen na veřejnosti a v profesorském sboru, ale zejména v kruzích legionářů. I když sám legionářem nebyl, zúčastňoval se všech jejich akcí. Měl totiž syna Božetěcha - legionáře proslulého svým nebývalým hrdinstvím v bojích na sibiřské magistrále od Uralu po Vladivostok…Pan ředitel Vít Hřivna absolvoval Slovanské gymnázium v roce 1885 (chodil společně do třídy s pozdějším arcibiskupem Leopoldem Prečanem). Po studiích Filosofické fakulty UK v Praze učil na Slovanském gymnáziu v letech 1892 - 1897 latině a řečtině. V ldetech 1898 - 1908 působil na gymnáziu ve Valašském Meziříčí (při volbách do vídeňského parlamentu v roce 1907 se výrazně zasloužil o vítězství prof. Tomáše Masaryka ve volebním obvodu Valašsko). V roce 1908 se vrátil na Slovanské gymnázium Olomouc, na němž byl ve dvacátých letech ředitelem.Život a dílo pana ředitele Hřivny a jeho syna Božetěcha, jednoho z velitelů čsl. legií na sibiřské magistrále, jsou dokladem vlastenectví a oddanosti demokratickým ideálům (podrobněji v almanachu Primum necessarium…).
Hudec Tomáš ThDr. - papežský prelát
(nar. 7. ledna 1877 ve Věrovanech u Dubu na Mor.; zemřel v Olomouci 22. srpna 1951) po maturitě na Slovanském gymnáziu v roce 1895 studoval bohosloví. Vysvěcen na kněze byl v roce 1900. Od roku 1902 učil řk náboženství, roku 1908 byl jmenován profesorem bohosloví v Brně a od roku 1919 přednášel Nový zákon na olomoucké CM bohoslovecké fakultě. Podnikl studijní cestu do Palestiny a Malé Asie. Publikoval v časopisech Poutníku jeruzalémském, v revue Na hlubinu, ve Vyhlídalově Hlídce. Podílel se též na zpracování Českého bohovědného slovníku. Knižně vydal např. Obrazy z východu (1915), Za časů Kristových (1919) aj. Ve dvou funkčních obdobích byl děkanem CM TF. Mons. ThDr. Tomáš Hudec působil rovněž jako předseda Akademie velehradské. Je pohřben v Tovačově . 
Hudec Vladimír, PhDr., CSc. - hudební vědec, dirigent,  univ. profesor, rektor JAMU (nar. 10. 12. 1929 v Olomouci; zemřel v Brně 12. září 2003) po maturitě na Slovanském gymnáziu v roce 1947 studoval hudební vědu a francouzštinu na FF UP. Absolvoval v roce 1951 a v roce 1953 získal doktorát obhajobou disertační práce „Česká hudba a tvorba Antonína Dvořáka“. Od roku 1955 působil na PdF UP, v roce 1989 přešel na brněnskou JAMU. Hojně publikoval v denním i v odborném tisku. Byl dirigentem studentského vysokoškolského pěveckého sboru UP.
Hudlický Miloš, doc. Dr. Ing. - významný chemik (nar. 12. května 1919 v Přelouči), maturoval na Slovanském gymnáziu v roce 1938. Po absolvování vysokoškolských studií chemie působil na ČVUT Praha. Četná publikační činnost z oboru organické chemie přispěla k jeho habilitaci jako jednoho z nejmladších docentů v oboru. Po okupaci Československa v roce 1968 emigroval do USA, kde nadále působí jako vysokoškolský učitel a ve vědeckém výzkumu.
Hynek Zdeněk, Ing.arch. - významný olomoucký architekt a urbanista (nar. 16. listopadu 1922 v Olomouci; zemřel v Pasece 13. srpna 2006) je absolventem olomoucké České reálky (1940). Vzhledem k uzavření vysokých škol absolvoval dvouletý kurz na Obchodní akademii. Po jeho skončení však byl totálně nasazen na nucené práce do Berlína. V roce 1949 promoval na Vysoké škole architektury a pozemního stavitelství v Praze. V postgraduálním studiu na VUT Brno se zaměřil na urbanismus (1964). Pracoval v olomouckém Stavoprojektu a v letech 1966 - 1971 byl hlavním architektem města Olomouce. V době tzv. normalizace byl z této funkce odvolán a působil pět let v podniku Rudné doly Jeseník, pracoviště Hněvotín (v západoněmecké licenci se tam projektovaly montované rodinné domky). Osobnost pana architekta Hynka byla v odborných kruzích nepřehlédnutelná. Po založení projekčního ateliéru Státního ústavu pro rekonstrukce památkových měst a objektů v Olomouci se stal vedoucím tohoto pracoviště, na němž působil až do roku 1985. Svou projekční a rekonstrukční činností přispěl k zachování, obnově a k dalšímu využití historických památek, sakrálních staveb a památkových objektů. Svůj celoživotní zájem o architektonické a sochařské hodnoty i láskyplný vztah ke svému rodnému městu zúročil v bohaté přednáškové a publikační činnosti. Od počátku šedesátých let přispíval do odborných a vlastivědných periodik. Řadu jeho zajímavých článků najdeme v prostějovské Štafetě, v olomouckém měsíčníku Kdy-Kde-Co, ve sbornících VSMO a v jubilejních ročenkách. Širší olomoucké veřejnosti byl znám především z cyklu přednášek pro sekci Historické Olomouce VSMO „O významných osobnostech a jejich hrobech v Olomouci", "O historii olomouckých hřbitovů" a "K vývoji olomouckých řemesel". Za přínos pro olomouckou architekturu a urbanismus i za další, zejména vlastivědnou činnost byl v roce 1998 vyznamenán Cenou města Olomouce v oblasti architektury.
CH
Cholava Štěpán - profesor SGO, představitel dobové české inteligence v Olomouci  (nar. 19. září 1831 v obci Lutopecny u Kroměříže; zemřel v Olomouci 7. února 1891) po studiích filologie na vídeňské univerzitě byl mj. v letech 1870 - 1886 profesorem latiny a řečtiny na Slovanském gymnáziu Olomouc. Angažoval se v českých společenských kruzích, mj. se zasloužil o zřízení České měšťanské školy a Národního domu v Olomouci.
J
Janošík Jan, MUDr, - profesor anatomie na UK, zakladatel české anatomické školy(nar. 26. června 1856 ve Vrbátkách u Prostějova; zemřel v Praze 8, května 1927) po maturitě na Slovanském gymnáziu v roce 1877 studoval medicínu v Praze. Už za dva roky po promoci se habilitoval, v roce 1885 byl jmenován mimořádným profesorem a 1893 řádným profesorem histologie a embryologie na LF UK v Praze. Ve svém oboru byl uznávaným odborníkem i v cizině. Od roku 1902 byl řádným členem ČSAV, v letech 1898 – 1899 byl děkanem pražské lékařské fakulty a dne 25. června 1910 byl zvolen rektorem University Karlovy v Praze. Zastupitelstvo Vrbátek ho jmenovalo čestným občanem obce (autorem diplomu je akad. malíř Janko Köhler). Prof. Jánošík za tuto poctu poděkoval „hanáckym dopisem“, k němuž byl přibalen výtisk jeho instalační přednášky a podepsaný portrét. V dopise se mj. praví: „…tak Vám za všecketepocteděkoho, obzvlášť proto, že je od rodné obce, kde sem, dež sem bel docentem, nemohl dostat ani domovské lest, no dale mně ho Štétovice…“.Prof. Jánošík založil a byl v letech 1894 - 1926 přednostou Anatomického ústavu LF UK v Praze. Napsal řadu odborných knih, které byly později přeloženy do angličtiny, ruštiny, italštiny, němčiny a francouzštiny. Pro mediky vydal i první českou učebnici „histologie a mikroskopická anatomie“ (1892), v letech 1897 - 1901 učebnici „Anatomie člověka I., II.“ a v letech 1897 - 1904 sedmidílný Anatomický atlas. K jeho sedmdesátinám mu zaslal děkovný dopis sám president T.G. Masaryk (datováno v Lánech 24. června 1926).
Jiříček Milan - speciální pedagog, logoped a divadelní ochotník (nar. 21. října 1931 v Olomouci; zemřel tamtéž 8. ledna 1996) po studiích na Slovanském gymnáziu absolvoval olomoucké pedagogické gymnázium (tzv. „Fučíkova škola“ v Olomouci na Hradě) a následně společenské vědy a speciální pedagogiku na FF UP. Učil na ZŠ v Pasece, v Lipině, na Zvláštní škole ve Slavoníně, na ZŠ pro dyslektické děti na Sv. Kopečku a v letech 1972 - 1991 tamtéž na ZŠ pro děti s vadami sluchu. V závěru své aktivní pedagogické dráhy byl inspektorem pro zvláštní školy v okresech Vyškov, Přerov, Šumperk, Prostějov a Olomouc (se sídlem na detašovaném pracovišti MŠMT v Olomouci). Má za sebou bohatou odbornou publikační činnost. V mládí nadšeně hrával divadlo v Jednotě divadelních ochotníků.
Jiřík Richard – učitel a překladatel (nar. 12. září 1859 v Grymově na Přerovsku; zemřel ve Vyškově 16. května 1927) po maturitě na Slovanském gymnáziu (1879) studoval dva roky práva v Praze. Z existenčních důvodů musel studia zanechat a věnoval se učitelské praxi na školách v Pavlovicích u Přerova, v Třeběticích a v Přerově. Od roku 1895 působil na Obchodní škole v Brně a v letech 1904-1923 ředitelem Obchodní školy ve Vyškově. V roce 1900 podnikl studijní cestu do Paříže a Londýna. Byl autorem učebnic obchodního zeměpisu, účetnictví a němčiny. Překládal také angloamerickou literaturu, především humoristické prózy. Přeložil rovněž Shakespearovy hry (vydány v r. 1907). Psal do denního a odborného tisku metodické nebo národohospodářské články. Přispíval též do časopisů Lumír (1892), Domácí hospodyně (1893), Moravská orlice (1900). Pravidelně přispíval do Výročních zpráv obchodní školy ve Vyškově.
Jochman Petr - výtvarník, historik umění, vysokoškolský pedagog(nar. 17. dubna 1951) maturoval na Slovanském gymnáziu v roce 1969 a následně studoval na FF UP výtvarnou teorii a výchovu. Svůj talent prezentoval na samostatných výstavách v plenéru v Kroměříži (1978), na Sovinci (1985) a v olomouckých galeriích (1987, 1991). Zúčastnil se rovněž výstavy v Drážďanech v roce 1990. Od roku 1991 působí na Katedře výtvarné výchovy PdF UP.
K
Kačírková Eva - spisovatelka detektivních románů, novel, scénáristka a filmová herečka
(nar. 26. ledna 1937 v Olomouci) je literárními kritiky označována za „královnu české detektivky“. Její knihy jsou obvykle těžko dostupnými bestsellery. Eva pochází z krejčovské rodiny v Olomouci. Maturovala na Slovanském gymnáziu v roce 1955 pod dívčím jménem Navrátilová. Vystudovala učitelství biologie a chemie na Přírodovědecké fakultě UP. Zpočátku učila na základních školách v okolí Olomouce, poté pracovala v Praze jako laborantka a po mateřské dovolené od roku 1965 v různých administrativních zaměstnáních. Od roku 1973 se profesionálně věnuje literatuře. Publikuje v různých časopisech, např. Vlasta, Květy magazín Interpress aj. Od roku 1971 spolupracuje s režisérkou Věrou Chytilovou, podílela se na scénáři k dlouhé roky zakazovanému satirickému filmu „Panelstory aneb Jak se rodí sídliště“, odehrávajícím se na rozbahněném městském sídlišti, který je i přes svůj budovatelský název snad jedinou odvážnou kritikou lidské lhostejnosti tehdejší společnosti. Zahrála si v něm i jednu z hlavních rolí. Filmové role ztvárnila i ve filmech Hra o jablko a Faunovo velmi pozdní odpoledne.
Pro tvorbu Evy Kačírkové je charakteristický kratší literární útvar. Ve svých dílech využívá žargonu, slangu, používá vtipné dialogy. Její detektivní romány se vyznačují dobrou znalostí prostředí a psychologie postav. I když žije od roku 1982 v Praze, děj jejích příběhů se často odehrává v Olomouci. Jsou vyprávěny Ich-formou a jejich hrdinou je obvykle člověk, který byl do příběhu vtažen a nějak s ním souvisí. Ve svých dílech vytvořila Kačírková i originální postavy kriminalisty Petra Borta, bývalého policisty Davida Brauna a starého soudce. Eva Kačírková získala v roce 1994 s povídkou „Noční strach“ první místo v Ceně Havrana o nejlepší detektivní povídku roku. V roce 2003 byl její román „Tolary jsou zlaté“ nominován na Cenu Jiřího Marka. Její knihy byly přeloženy do němčiny, do ruštiny a slovenštiny.
Dílo Evy Kačírkové: Masožravé rostliny (soubor sedmi povídek, prvotina z roku 1975), Po sezóně se nevraždí (1977 a 2011), Sedm stupňů do pekla (1979), Abcházský med (1979), Riziko povolání (1984), Smrt nechodí pěšky (1984), Politik střílet nemusí (1984), Povídky s tajemstvím (1985), Jak si vosa staví hnízdo / Pohled do slunce (1987), Vraky bez pokladů (1988), Výprodej obnošených snů (1991), Liška na dálnici (1992 a 2005), Noční strach (1994), Nenechám tě odejít (1997), Léčky a pasti (1998 - knižní verze filmu Pasti, pasti, pastičky), Čisté ruce (1999), Dokažte mi to (1999), Tolary jsou zlaté (2003), Dívka v zrcadle (2006), Musíš mě zabít (2007), Na mrtvé je spolehnutí (2008), Diamantová Lily (2009). V současnosti se Eva Kačírková objevila v novém českém filmu režisérky Věry Chytilové Krásné chvilky bez záruky.
Kadeřávek Eugen, PhDr. - univ. profesor, křesťanský filozof a filolog (nar. 16. července 1840 v Německém (Havlíčkově) Brodu; zemřel v Želivě 3. května 1922) gymnázium studoval ve svém rodišti a v Jihlavě, kde maturoval. Ve svých 19 letech vstoupil do Premonstrátského  řádu v  Želivě.  Na  kněze byl vysvěcen v roce 1864. Na KFU v Praze studoval klasickou filologii (řečtinu a latinu), v roce 1871 byl promován doktorem filosofie. Následně působil jako středoškolský profesor ve svém rodišti, v letech 1872 - 1891 byl profesorem Slovanského gymnázia Olomouc, na němž učil latině, řečtině a filozofii. Současně přednášel i na olomoucké bohoslovecké fakultě. V roce 1891 byl povolán na KFU do Prahy, kde byl jmenován řádným profesorem křesťanské filozofie. Poslední léta svého života prožil v ústraní v Želivě.
Kachník Josef, ThDr. - významný komeniolog a teolog, univerzitní profesor (nar. 13. května 1859 v Nivnici; zemřel v Olomouci 3. prosince 1940) je jednou z neobyčejných pedagogických osobností Slovanského gymnázia, na němž vyučoval řk náboženství. Sám studoval od roku 1871 české gymnázium v Třebíči, kvintu absolvoval na německém gymnáziu ve Znojmě a gymnazijní studia dokončil v Uherském Hradišti. V Olomouci se pak věnoval studiu bohosloví. Po vysvěcení působil na farnosti v Dubu nad Moravou a následně v katedrále sv. Václava v Olomouci. V té době vyučoval na Slovanském gymnáziu a současně se připravoval k habilitaci na teologické fakultě. V letech 1896 - 1903 byl ředitelem Arcibiskupského ústavu pro vzdělávání učitelek při klášteře sester Voršilek v Olomouci. Následně byl profesorem olomoucké teologické fakulty (a ve čtyřech funkčních obdobích byl zvolen jejím děkanem). Z jeho podnětu byla v roce 1912 utvořena Arcibiskupská památková a umělecká rada pro arcidiecézi olomouckou. V roce 1920 byl povolán do Prahy, kde byl po dvou letech jmenován řádným profesorem Univerzity Karlovy. V roce 1927 odešel do výslužby a vrátil se do Olomouce, kde byl ustanoven sídelním kanovníkem a v roce 1930 kapitulním děkanem. Kromě pedagogické činnosti se mimořádně věnoval i osvětě. Průběžně publikoval v moravských denících a časopisech. Na svém autorském kontě má přes 20 knižních titulů. Spolupracoval i na vydání Českého slovníku bohovědného… Zabýval se i archeologií a rozvíjením tradice J. A. Komenského, o němž hodně publikoval. V roce 1928 založil ve své rodné Nivnici Vychovatelskou knihovnu, kterou zčásti i financoval a dne 28. března 1933 ji předal veřejnosti. Sloužila zejména učitelům, vychovatelům a komeniologům. Dodnes je vyhledávaným titulem jeho dvoudílná kniha Církevní památky umělecké v Olomouci (I. 1890; II. 1895).
Kaláb Jan - klavírista a skladatel, hudební pedagog a autor scénické hudby (nar. 3. února 1908 v Olomouci; zemřel v Praze 1. července 1979) absolvoval olomouckou českou reálku v roce 1926. V klavírní hře byl žákem prof. Rudolfa Golda. Posléze studoval na pražské konzervatoři a v roce 1929 na konzervatoři v Berlíně. Následně žil v Holandsku, v Belgii a v Anglii, od roku 1939 pak trvale v Praze. Věnoval se zejména operetní hudbě. Jeho opereta „Let do stratosféry“ byla s velkým ohlasem uvedena v roce 1932 i v Olomouci.
Kašpar Adolf - akademický malíř, grafik a ilustrátor (nar. 27. pros 1877 v Bludově u Šumperka; zemř. v Železné Rudě na Šumavě 29. června 1934), studoval nižší třídy Slovanského gymnázia a po kvartě přestoupil na německý učitelský ústav, který absolvoval v roce 1899. Již za středoškolských studií kreslil olomouckému lékaři a paleontologovi Mořici Remešovi zkameněliny a prof. Františku Polívkovi ilustroval Květenu zemí koruny české. Od té doby se datuje i celoživotní spolupráce Adolfa Kašpara s nakladatelem Romualdem Prombergerem, který ho doporučil ke studiím na AVU u prof. Hanuše Schwaigera (absolvoval ji v letech 1899 -1904). V roce 1903 Adolf Kašpar mimořádně zdařile ilustroval Babičku Boženy Němcové, čímž byla předurčena budoucnost jeho tvorby, která měla těžiště v knižní ilustraci děl A. Jiráska, Z. Wintra, K.V. Raise, I. Hermanna. Kašpar byl kmenovým ilustrátorem Prombergerova nakladatelství v Olomouci, i Ottova nakladatelství v Praze. A Kašpar žil od roku 1910 v Lošticích, odkud často zajížděl na Rusavu a do Bystřice pod Hostýnem. Z dlouholetého přátelství mezi spisovatelem Františkem Táborským a Adolfem Kašparem vznikla nádherná kniha „Rusava - život valašské dědiny“ (12 akvarelů a 17 perokreseb), vydaná v roce 1928 v Olomouci. Adolf Kašpar vydal v roce 1926 kroniku své rodné obce „Paměti obce Bludova“. Jeho přítel František Táborský vydal v roce 1935 v Prombergerově nakladatelství na počest zesnulého Adolfa Kašpara monografii „Adolf Kašpar, ilustrátor, malíř a grafik“. Oblíbeným turistickým cílem v Lošticích je Památník Adolfa Kašpara, v němž je shromážděna jeho původní tvorba, ilustrované knihy a časopisy, korespondence, některé osobní předměty a původní zařízení jeho ateliéru (slavného rodáka připomíná i rodný dům A. Kašpara v Bludově).
Kašpar Rudolf, MUDr. - lékař, historik lékařství (nar. 23. srpna 1921 v Šumperku) po maturitě na Slovanském gymnáziu v roce 1940 působil jako cizojazyčný korespondent. V letech 1947 – 1953 vystudoval lékařství na LF UP (současně byl mimořádným posluchačem historie a jazyků na FF UP). Po promoci si zvolil povolání důstojníka zdravotnictví. Z vážných zdravotních důvodů odešel z armády a působil v lázeňských městech: Karlovy Vary a Františkovy Lázně. Po návratu na Moravu byl lékařem v šumperské nemocnici a později závodním lékařem v Uničovských strojírnách, od roku 1963 působil na Prostějovsku. Byl mimořádně aktivním členem Sekce dějin lékařství VSMO. Vyvíjel bohatou publikační a přednáškovou činnost.
Kauerová Vlasta, Mgr. - historička(nar. v Olomouci 10. května 1964) patří k nejmladší generaci úspěšných absolventů Slovanského gymnázia, které absolvovala v roce 1983. V letech 1983 - 1988 vystudovala odbornou historii na FF UP. Působí jako vedoucí útvaru SHP v Památkovém ústavu Olomouc. Zabývá se dějinami olomouckého regionu s přihlédnutím k stavebnímu vývoji středověkých měst, zpracovává paměti obcí v regionu a dějiny města Litovle (např. Paměti obce Hněvotína /1998/, Olomoucké veduty /1998/, Památky staré Litovle /spol. s M. Koudelou/, podílela se na zpracování 33 olomouckých nej… /1997/), publikuje v ročenkách archivu, ve sborníku střední Morava, ve Výročních zprávách Památkového ústavu, aj.
Klega Vilém, PhDr., CSc. - pedagog UP v oboru andragogika, činovník  Sokola
(nar. 3. února 1934 Ostravě) se ve 14 letech přestěhoval s rodiči do Olomouce, kde nastoupil do kvinty Polívkova reálného gymnázia. Po jeho sloučení se Slovanským gymnáziem maturoval  v roce 1952 ve třídě D prof. Vladimíra Srovnala. Po studiích učitelství češtiny, dějepisu a občanské nauky na PdFUP, působil jako učitel na základních školách a v učňovském školství. Během praxe si v letech 1957 – 1969 rozšířil své vzdělání studiem dějepisu a následně češtiny na FF UP. Doktorát z filosofie obhájil v roce 1968 v oboru československé dějiny. V roce 1985 obhájil vědecko-pedagogický titul kandidát pedagogických věd. Na Filozofické fakultě působil jako odborný asistent se specializací na andragogiku (výchova a vzdělávání dospělých) v podnikové sféře, tj. na problematiku zdokonalování kvalifikace souběžně s výkonem profese. Hojně publikoval v odborných časopisech, psal učební texty a výzkumné zprávy; od roku 1990 publikoval novinové články s politickou tématikou a články se sokolskou tématikou v sokolských časopisech a sbornících. V roce 1989 byl Občanským fórem delegován jako poslanec do tehdy zrekonstruovaného Severomoravského KNV. Následně vyvíjel aktivity na komunální úrovni v Občanské demokratické alianci. V roce 1990 se významně podílel na obnově Československé obce sokolské na Olomoucku, byl místostarostou a vzdělavatelem Sokola Olomouc, následně starostou Sokola Olomouc a posléze až dosud vzdělavatelem Sokolské župy Olomoucké -Smrčkovy.
 Klobouk Antonín, MVDr. - rektor VŠV, vědec, akademik ČSAV (nar. 18. září 1885 ve Velkém Týnci; zemřel v Brně 12. listopadu 1956) pocházel z rolnické rodiny ve Velkém Týnci. Po maturitě na Slovanském gymnáziu (1905) vystudoval ve Vídni veterinární lékařství (MVDr. 1913) a první roky pracoval v tehdy začínajícím a mimořádně perspektivním oboru imunologie (Ústav pro výzkum a výrobu očkovacích látek v Mödlingu u Vídně). Po vzniku ČSR spoluzakládal Vysokou školu veterinární v Brně, na níž byl v roce 1927 jmenován řádným profesorem. Ve vědeckých kruzích a následně v praxi získal věhlas studiem a úspěšným řešením problematiky slintavky, TBC skotu a infekční obrny prasat. Je autorem více než 70 vědeckých prací, 2 vysokoškolských učebnic, vedl 133 disertačních prací. V letech 1946 - 1949 byl na Vysoké školy veterinární rektorem. Ne jeho rodném domě ve Velkém Týnci byla v roce 1967 odhalena pamětní deska. Od 22.6.1999 nese jeho jméno pavilon Kliniky velkých zvířat v areálu Veterinární a farmaceutické univerzity na Palackého třídě v Brně (je tam umístěna i jeho busta, která je dílem akad. sochaře Václava A. Kovaniče).
Klvaňa Josef - moravský etnograf a přírodovědec, první ředitel kyjovského gymnázia
(nar. 21. ledna 1857 ve Vídni; zemřel 13. srpna 1919 v Kyjově)
prožil své dětství v Lipníku nad Bečvou. Po maturitě na Slovanském gymnáziu v roce 1877 vystudoval FF UK v Praze a následně (s výjimkou školního roku 1891-1892, kdy učil v Uherském Hradišti) vyučoval v letech 1882 - 1898 na gymnáziu v Kroměříži.
Od 1. září 1898 až do své smrti 13. srpna 1919 byl prvním ředitelem gymnázia v Kyjově. Svého úkolu se ujal bravurně a za dvě desetiletí v Kyjově vybudoval české gymnázium vysoké úrovně a širokého věhlasu. Po svých národopisných výletech do blízkého okolí začal podnikat i daleké cesty po Evropě (Itálie, Německo, Francie, Švýcarsko, Balkán, Řecko, Velká Británie, Belgie, Holandsko, Rumunsko, Bulharsko, Turecko). Přestože byl k němu osud mimořádně krutý (tragické úmrtí manželky, jeho vlastní částečné ochrnutí po mozkové mrtvici), věnoval se svému gymnáziu i vědecké činnosti s nebývalým nasazením. Dne 16. července 1919 byl Klvaňa znovu postižen mozkovou mrtvicí. Za necelý měsíc později, dne 13. srpna 1919 se tak šlechetný a činorodý život tohoto vzácného člověka, který všechny svoje síly věnoval vědě, studentům a moravskému lidu, uzavřel. Smuteční obřad se uskutečnil za obrovské účasti veřejnosti.
Profesor Josef Klvaňa byl všestranně vzdělaný člověk, který plynně hovořil německy, francouzsky i anglicky, ovládal klasickou latinu i řečtinu. Jeho dílo má úzký vztah ke Slovácku, Valašsku, Hané a Záhoří. Publikoval přírodovědné články v odborných časopisech, psal etnografické články a monografie, přednášel o moravské lidové kultuře. Stýkal se s předními osobnostmi vědeckého a společenského života, do okruhu jeho přátel patřili Alois Jirásek, Adolf Heyduk, Jaroslav Vrchlický, Antonín Dvořák, Leoš Janáček, František Bartoš a Joža Úprka. Za vynikající pedagogickou práci obdržel od císaře Františka Josefa I. titul vládní rada.
Význam tohoto vědce a pedagoga nejen pro město Kyjov, ale i pro celou Moravu se podařilo vyzvednout v roce 1936, kdy na žádost absolventů školy a profesorského sboru byl Ministerstvem školství ČSR rozhodnuto, že kyjovské gymnázium ponese jeho jméno (za nacistické okupace a během komunistické totality však muselo být odstraněno a škola se mohla k jménu této osobnosti opět hrdě přihlásit až po 39 letech dne 1. září 1992). Pan profesor Klvaňa však nadále požíval v Kyjově a okolí mimořádné úcty, o čemž svědčí mj. skutečnost, že i za hluboké totality, u příležitosti 100. výročí jeho narození, mu byla na původní budově gymnázia v Komenského ulici 549 odhalena pamětní deska, v sále kyjovské záložny proběhla vzpomínková slavnost a v okresním muzeu byla v březnu 1957 výstava o jeho životě a díle.
V den navrácení tohoto čestného názvu škole byla také na budově školy Komenského č. 549 odhalena nová pamětní deska (na místě staré z roku 1957) s Klvaňovým reliéfem od akademického sochaře Václava Adolfa Kovaniče, profesoři školy za spolupráce Vlastivědného muzea Kyjov a Moravského zemského muzea Brno instalovali výstavu věnovanou této osobnosti a připravili osmdesátistránkovou bibliografickou publikaci „Josef Klvaňa - vzpomínka ke 135. výročí narození“. Ani po osmi decenniích od jeho úmrtí studenti kyjovského gymnázia na tuto mimořádnou osobnost nezapomínají a vždy mu při zahájení majálesu věnují vzpomínku u jeho hrobu.
Koblížek Karel – stř. profesor, redaktor pedagogických periodik a překladatel (nar. 30. ledna 1838 ve Velké Bystřici; zemřel 15. května 1897 v Praze) Narodil se 30. ledna 1838 ve Velké Bystřici. Po maturitě na gymnáziu v Olomouci odešel studovat na univerzitu do Vídně. Poté působil jako středoškolský profesor na Slovanském gymnáziu v Olomouci, kde učil latinu a řečtinu od roku 1868 po dobu deseti let. V roce 1878 byl povolán do Slaného, kde se stal ředitelem gymnázia. V roce 1892 se přestěhoval do Prahy, kde učil na gymnáziu v Křemencové ulici. Jeho literární činnost měla pedagogicko-didaktický směr. Spolu s profesorem Janem Havelkou (1839-1886) redigoval od roku 1873 olomoucký časopis „ Komenský“, od 1876 čtrnáctidenník Národ a škola a od 1877 zábavný časopis pro lid „ Koleda“. V roce 1872 stál také u zrodu Matice školské. V roce 1886 napsal úvahu „ Historický infinitiv v latině“, stručný přehled náboženství, literatury a starožitností římských a podobný přehled řecký. Vydal německé cvičebnice a další učební pomůcky a materiály ke studiu. Přeložil z latiny Cicerona.
Komárek Miroslav, PhDr., DrSc., univ. prof. - lingvista, bohemista
(nar. 20. dubna 1924 v Lazníkách u Přerova)Profesor Komárek absolvoval Slovanské gymnázium ve válečném roce 1943, poté byl totálně nasazen. Vysokoškolská studia zahájil v poválečných letech na FF UK a dokončil je v roce 1949 na FF UP v Olomouci. Jeho profesní kariéra je spjata s Univerzitou Palackého, na níž se zabýval jazykovědnou bohemistikou, fonologií, morfologií, slavistikou a obecnou lingvistikou. Je autorem cca 160 studií a odborných statí. V letech 1987 – 1988 přednášel na univerzitách v Rakousku, ve Švédsku a v Dánsku. Ačkoli byl navržen ke jmenování profesorem již v roce 1969, byl jím v důsledku nepřízně tehdejší moci pro své zásadové postoje jmenován až v roce 1990.
Konečný Bohumil, MUDr., CSc. plukovník - docent válečné chirurgie (nar. 3. srpna 1929 v Brodku u Konice) po maturitě na Slovanském gymnáziu v roce 1948 vystudoval medicínu na LF UP. Jeho další osud je spojen s Vojenským lékařským a doškolovacím ústavem v Hradci Králové. Svými znalostmi, zkušenostmi a vynikající operační technikou se vypracoval na uznávaného chirurga v oblasti gastroenterologie a chirurgie žlučových cest. A od roku 1958 až do svého odchodu do důchodu v roce 1991 byl vedoucím katedry válečné chirurgie a od roku 1985 řídil i II. chirurgickou kliniku FN v Hradci Králové. V naší i zahraniční odborné literatuře publikoval kolem 80 původních prací, na nejrůznějších odborných fórech přednesl 90 lékařských sdělení. Přednášel medikům, napsal 3 vysokoškolské učebnice a 9 učebních textů. Obhájil 17 závěrečných výzkumných zpráv, pro potřeby vojenského zdravotnictví zpracoval kolem 200 expertizních a vývojových zpráv. Svou prací se zasloužil o profesionální růst nových generací lékařů a přispěl k šíření dobrého jména našeho vojenského zdravotního školství. Za celoživotní lékařskou, vědeckou a učitelskou práci patří našemu spolužákovi z maturitního ročníku 1948 Bohumilu Konečnému uznání, upřímný dík a obdiv.
Kořínek Karel - ředitel Slovanského gymnázia, předseda spolku Žerotín (nar. 15. února 1856 v Olomouci; zemřel tamtéž 2. února 1920) Na Slovanském gymnáziu maturoval v roce 1874. Po vysokoškolských studiích byl nejdříve suplentem a pak profesorem latiny, řečtiny a češtiny na brněnském gymnáziu. Odtud přešel řídit gymnázium v Třebíči a v roce 1908 převzal řízení Slovanského gymnázia. I když měl uzavřenou povahu, tak rozsáhlými znalostmi literární historie, svou rozsáhlou publikační a veřejnou činností posilující české národní sebevědomí si získal oblibu zejména u studentů vyšších ročníků.
V tehdy převážně německé Olomouci bylo Slovanské gymnázium institucí ideově úzce spjatou s českým kulturním životem. Ten je v Olomouci spojován především s pěveckým a hudebním spolkem Žerotín, jehož předsedou byl od roku 1910 právě pan ředitel Kořínek. Společně s profesorem hudební výchovy J. Waltrem organizoval každoročně „Akademii žáků českého gymnázia“, na niž účinkovali nadaní houslisté, klavíristé, pěvecký sbor i recitátoři. Důkazem obliby těchto pořadů u českého obyvatelstva je jednak velká návštěvnost těchto akcí i pochvalné kritiky v předválečném tisku.
Pan ředitel Kořínek obnovil tradici studentských „Majáles“ na Sv. Kopečku, spojených s veselým programem se zpěvem a taneční zábavou. Organizoval i přednášky o významných spisovatelích a jejich vlivu na národní uvědomění českého obyvatelstva.
Za pana ředitele Kořínka - kromě nesmlouvavě vyžadované disciplíny - nebyl život na Slovanském gymnáziu tak šedivý, jako jeho chodby a třídy v nižších patrech. Z přízemí o přestávkách voněly párky a jiné dobroty prodávané panem školníkem, v zimě se ozýval rachot uhlí, přikládaného z plechových věder do velikánských kamen ve třídách. Mezi hemžícími se studenty pobíhal páně ředitele černobílý pes Pegas, žadonící něco na zub od svých studentských dobrodinců. Tento pes pozoruhodného vzhledu a neurčitého původu vynikal úžasnou inteligencí. Sám si např. naskočil do tramvaje u hotelu Palác a bezpečně si dojel pro svého pána do kavárny Národního domu!
Pan ředitel obýval se svojí manželkou a šesti dětmi prostorný byt ve druhém poschodí gymnazijní budovy, kde se tehdy svítilo plynem. Ve své rodině byl vůdčí a určující osobou, nekompromisně vyžadující pořádek a dobré studijní výsledky. Se svými dětmi sdílel i vlastní záliby a tak obohacoval jejich život o lásku k hudbě a k literatuře. Na rodinných procházkách je seznamoval s historií Olomouce, na prázdninových pobytech v Tišnově, příp. v Orlických horách s nimi nevynechal žádné z památných míst nebo přírodních zajímavostí.
Události První světové války a neovlivnitelný úpadek gymnázia nesl pan ředitel Kořínek velmi těžce. Ihned po vzniku samostatné ČSR se pan ředitel Kořínek s profesorským sborem energicky podílel na konsolidaci válkou zdevastované školy. Jeho náhlá smrt v roce 1920 však jeho úsilí i plány do budoucna přervala… Pamětníci z let působení pana ředitele Kořínka na Slovanském gymnáziu si svá přátelství z lavic Slovanského gymnázia uchovali po celý život. Přátelství, solidarita a vzájemná pomoc byly totiž mnohdy jedinou světlou jistotou v následujících nelehkých dobách hospodářské krize, v hrůzách dalšího válečného konfliktu i v složité době následující…
Kosatík Alois, MUDr.,CSc.-univ.profesor,přednosta Ústavu soudního lékařství LF UP(nar. 2. 9. 1932 v Olomouci; zemřel tamtéž 30. 12. 1999) prožil svůj život v Olomouci. V roce 1951 maturoval na Slovanském gymnáziu a po studiích medicíny na LF UP pracoval v letech 1957 – 1960 na OÚNZ v Zábřehu na Moravě. V roce 1960 přešel do Fakultní nemocnice v Olomouci. V letech 1961 – 1991 působil jako šéf Ústavu soudního lékařství a medicínského práva LF UP. Bohatě publikoval, byl i autorem řady studijních textů pro mediky (otec bývalého primátora města Olomouce a posléze hejtmana Olomouckého kraje RNDr. Ivana Kosatíka).
Kosina Jan Ev. - profesor, zakládající ředitel Slovanského gymnázia (1867 – 1877 (nar. 22. 12. 1827 v Josefově na  Náchodsku; zemřel v Olomouci 10. prosince 1899)Byl ve své době respektovanou osobností, která mimořádně pozitivně ovlivnila rozvoj českého školství a českého vlasteneckého života na Moravě. Pod jeho vedením se dokázalo Slovanské gymnázium z nesmírně skromných podmínek vypracovat ve věhlasný vzdělávací ústav s akčním radiem téměř celé Moravy a Slezska. Kosina v krátké době vytvořil profesorský sbor z vynikajících osobností a svým příkladem podněcoval své kolegy i studenty k cílevědomé práci ve škole i ve veřejném životě. Jeho celoživotní láskou byla antická filosofie a kultura. Studoval i historii a měl obdivuhodně široké odborné a jazykové znalosti, které získal za středoškolských studií v mnohojazyčném Lvově. Své literární ambice realizoval v oblasti vědecké a společenské publicistiky. Na pražské univerzitě studoval kromě češtiny a dějepisu i latinu a řečtinu. Už ve svém prvním působišti na gymnáziu v Hradci Králové (1853 – 1867) kromě svědomité výuky překládal mj. Platona a Sokrata a napsal dokonce vlastní učebnici latiny. Osvojil si výborně klasickou rétoriku, nesnášel germanizmy a i od svých podřízených vyžadoval kultivovaný jazykový projev. V Olomouci se celou svou tvůrčí erudicí pustil do práce na Slovanském gymnáziu a mimořádně aktivně se zúčastňoval českého vlasteneckého života. Měl zásadu: „Běda národu, který není veden k poezii! K jeho humanitnímu duchovnímu odkazu se i svými vlastními literárními aktivitami hlásili jeho nástupci, jeho žáci i studenti v dalších generacích. Kosina své literární ambice realizoval v oblasti filosofie a jazykovědy. Zásadním způsobem se zasloužil o založení časopisu Komenský, který vyšel poprvé v Olomouci v roce 1873 (a který přes peripetie doby vychází dodnes!). Jeho nejznámějším dílem jsou olomouckým českým intelektuálním životem inspirované Hovory olympské, zahrnující dobové filosofické úvahy a kritiky jazykovědné a literární. V jeho literární pozůstalosti je ukryta i bohatá korespondence, z níž nejrozsáhlejší a nejvýznamnější je korespondence s Františkem Bartošem a s Jaroslavem Vrchlickým.
Kromě usilovné  práci na rozvoji Slovanského gymnázia byl Kosina i spiritus agens olomouckých českých vlasteneckých spolků (Matice školská, Spolek učitelů moravských, Vlastenecké muzeum, Sokol). Mimořádně cenné je zapojení ředitele Kosiny a jeho profesorského sboru do vzdělávacího programu Slovanského dělnického spolku, založeného v roce 1872. Tato spolupráce, spočívající v přednáškách a posléze v systematické výuce, vedla ke vzniku zprvu dvouleté Pokračovací průmyslové školy (pro niž české školy, včetně Slovanského gymnázia a později i České reálky zapůjčovaly prostory), a která se po První světové válce osamostatnila. Tato aktivita snad předznamenala osud historické budovy Slovanského gymnázia v Kosinově ulici (vybudované ze sbírek českých vlastenců a vysvěcené v roce 1884), která se v důsledku chaotického společenského vývoje v 50. letech stala centrem Pracovních záloh a nezájmem po roce 1989 se už natrvalo stala sídlem Středního odborného učiliště.
Koudela Miroslav, PhDr. - historik, archivář(nar. v Olomouci 7. června 1964) studoval na Slovanském gymnáziu v letech 1978 - 1982. Následně studoval na FFUP historii a v roce 1988 obhájil doktorát (PhDr.) Od roku 1986 dosud působí jako odborný archivář SOA v Olomouci. Předmětem jeho zájmu je regionální historie Olomoucka. Veřejnosti je znám svou rozsáhlou publikační činností (např. Paměti obce Vilémova, Paměti obce Horní Loděnice, Paměti obce Choliny, Švédové v Olomouci, Šternberk slovem a obrazem aj.)
Koukal Jan - učitel a kulturní pracovní k(nar. 6. dubna 1942 v Novém Městě na Moravě) žije v Olomouci od roku 1948. Po maturitě na Slovanském gymnáziu v roce 1959 studoval obor tělesná výchova – učitelství pro 1.-5. ročník. Po promoci v roce 1968 začal učit v Karlovicích. Po návratu do Olomouce pracoval v letech 1970-1976 v ODPM, v letech 1976-1980 byl ředitelem Domu pionýrů a mládeže ve Šternberku.Poté pracoval na programovém oddělení Parku kultury a oddechu, a po zesnulém řediteli Svatoplukovi Ščudlíkovi vykonával funkci ředitele PKO. Následně se (v letech 1991-1998) na kulturním životě v Olomouci podílel jako ředitel Městské správy kin. Od 1. ledna 1999 je spolumajitelem s.r.o. Olomoucká kina. Od léta 1999 je předsedou Asociace českých režisérů a filmových klubů.
 Kovář František, PhDr. - středoškolský profesor, jazykovědec
(nar. 30. ledna 1860 v Byzhradci u Rychnova n. Kněžnou; zemřel v Olomouci 11. října 1917) po studiích na Vídeňské univerzitě působil na gymnáziích v Brně, ve Valašském Meziříčí a v letech 1899 - 1917 na Slovanském gymnáziu v Olomouci, kde byl profesorem latiny, řečtiny a filozofie. Ovládal rovněž angličtinu, francouzštinu i němčinu, zabýval se i hebrejštinou. Patřil k oněm činorodým pedagogům, kteří se po celý svůj život věnovali také vědecké práci. (nar. 11. září 1829 ve Vršci u Jičína; zemřel v Olomouci 9. března 1905) po studiu gymnázia v Jičíně studoval filosofii v Praze. Pedagogickou dráhu zahájil na gymnáziu v Plzni a v letech 1869 - 1891 učil matematiku a fyziku na Slovanském gymnáziu Olomouc. V období 1871 - 1887 byl členem zkušební komise pro učitele obecných a měšťanských škol. Aktivně se podílel na českém spolkovém životě v Olomouci, spoluzakládal Matici školskou a VSMO.
Kozánek Karel - hudebník, sbormistr, pianista a skladatel
(nar. 5. března 1853 v Kroměříži; zemřel v Kyjově 2. ledna 1941) pocházel z Kroměříže. V letech 1867 - 1875 studoval na Slovanském gymnázium a po maturitě absolvoval v Praze práva (JUDr. v roce 1882). Za pražských studií se seznámil s Antonínem Dvořákem, který měl na něj velký vliv. Kozánek   pak řadu let působil jako sbormistr kroměřížského pěveckého sdružení Moravan. V té době Antonín Dvořák několikrát navštívil Kroměříž. Od roku 1887 měl Karel Kozánek  advokátní praxi v Kyjově. Po celý život se věnoval řízení pěveckých sborů a harmonizaci moravských lidových písní
Král Milan, RNDr. - matematik a docent fyzik (nar. 21. května 1923 ve Skrbeni; zemřel rovněž ve Skrbeni 18. května 1995) studoval v letech 1934 - 1942 olomouckou Českou reálku. Maturoval s vyznamenáním, se zvláštním pochvalným uznáním z fyziky. Vzhledem k uzavření vysokých škol pokračoval ve studiu v dvouletém nástavbovém kurzu při Vyšší průmyslové škole strojní v Brně. Po válce vystudoval na Masarykově univerzitě obory matematiku a fyziku. Již během studia byl asistentem ústavu teoretické a experimentální elektrotechniky VUT v Brně, se specializací na matematickou analýzu. V roce 1949 obhájil doktorát přírodních věd. V letech 1948 - 1966 působil v Meoptě Přerov, kde od roku 1953 vedl úsek fyzikální optiky. V roce 1958 mu byl svěřen první provozně nasazený počítač v ČSR, který byl instalován v Meoptě Přerov. V 60. letech se aktivně podílel na vybudování výpočetního střediska OKD Ostrava. Jako hlavní řešitel všech výzkumných úkolů výpočetní laboratoře Meopty byl opakovaně vysílán na studijní stáže do SRN. V roce 1964 obhájil vědeckou hodnost kandidáta fyzikálně-matematických věd. Od roku 1966 vedl výpočetní středisko Přírodovědecké fakulty UP (později změněno na Laboratoř výpočetní techniky). Od roku 1940 byl aktivním členem Jednoty českých matematiků a fyziků. Pracoval rovněž v Čs. vědeckotechnické společnosti, jejíž okresní přerovské pobočce několik let předsedal
Králík Klement - jazykovědec, překladatel, ředitel olomouckého DRRG(nar. 5. listopadu 1881 v Kelči; zemřel v Olomouci 20. listopadu 1954) po maturitě na gymnáziu ve Valašském Meziříčí studoval na filosofické fakultě v Praze češtinu, němčinu, latinu a těsnopis! Vlastní pedagogickou dráhu zahájil na reálce v Mladé Boleslavi a následně v Telči. Od roku 1911 vyučoval na olomoucké České reálce (tedy na naší škole!) a po smrti prvního ředitele DRRG Steinmanna byl až do svého předčasného penzionování (v důsledku okupace) plných 16 let ředitelem moderně koncipovaného olomouckého Dívčího reformního reálného gymnázia. Po celou dobu své aktivní pedagogické dráhy hojně publikoval, překládal z němčiny a dokumentoval aktuální kulturní život v regionu (pod pseudonymy Regulus, Adolf Skřehota.. a šiframi KKK, KK, -k), zejména v listech Pozor, Lidové noviny, Stráž Moravy, Slezský sborník, Péče o studentstvo.. Přispíval i do oblíbených Prombergrovýchkalendářů.  Po roce 1918 byl významným členem olomouckého Městského osvětového sboru a od roku 1925 předsedou Městské knihovní rady. Stáří prožil v rodišti své manželky ve Skaličce u Hranic, kde se nadále věnoval jazykovědným výzkumům. Jako renomovaný znalec kelčského nářečí byl váženým spolupracovníkem Slezského ústavu ČSAV v Opavě.
 Králík Stanislav – komeniolog, textolog, dialektolog a organizátor vědecké práce (nar. 9. července 1909 v Kelči u Val. Meziříčí; zemřel v Praze 4. října 1987) po maturitě na Slovanském gymnáziu v roce 1928 studoval češtinu a němčinu na brněnské Masarykově univerzitě a od roku 1933 působil jako středoškolský profesor na Obchodní akademii v Olomouci, pak ve Frenštátě pod Radhoštěm a nakonec v Opavě. V letech 1948 – 1953 byl vědeckým pracovníkem a ředitelem Slezského studijního ústavu, následně působil dva roky v brněnské pobočce Ústavu pro jazyk český a v letech 1956 – 1963 v jeho pražském centru. V roce 1965 přešel do Kabinetu pro vydávání děl J. A. Komenského a následně se stal vedoucím komeniologického oddělení v Pedagogickém ústavu ČSAV. Ve svém vědeckém díle, zahrnujícím desítky publikovaných prací, se věnoval slezské jazykovědě, zajímal se o lašská nářečí, syntax kelečského nářečí, dále o hornickou mluvu na Ostravsku a o rozvoj česko-polské jazykovědné spolupráce. Komenského jazyk charakterizoval především v rovině lexikální a syntaktické.
Kratina Ferdinand, PhDr. - docent MU, filolog, filosof a psycholog (nar. 7. 5. 1885 v Brně - Obřanech; zemřel tamtéž 14. prosince 1944) po gymnazijních studiích v Brně studoval v letech 1903 - 1908 na Univerzitě Karlově francouzštinu, němčinu, filosofii a psychologii, absolvoval i studijní pobyty na univerzitách v Mnichově a v Paříži. S výjimkou válečných let působil od roku 1908 na kroměřížském gymnáziu, v letech 1921 - 1934 byl profesorem francouzštiny a němčiny na Slovanském gymnáziu. Patřil k oněm výjimečným středoškolským učitelům, kteří se neustále vzdělávali. Výsledky svých vědeckých bádání publikoval časopisecky i knižně, stážoval na prvořadých psychologických pracovištích v zahraničí. Po habilitaci z psychologie v roce 1933 pokračoval ve své vědecké a pedagogické dráze na Masarykově univerzitě v Brně. Byl rovněž spoluautorem dosud nepřekonané a stále užitečné Pedagogické encyklopedie.
Kratochvíl Josef, MUDr. - lékař, fejetonista, sběratel pověstí (nar. 22. listopadu 1881 v Náměšti na Hané; zemřel v Přerově 16. prosince 1962) maturoval na Slovanském gymnáziu v roce 1901. Po pražských studiích lékařství byl sekundářem v porodnici Zemské nemocnice v  Olomouci.. Po krátkém pobytu na frontě působil většinu válečných let jako chirurg olomoucké vojenské nemocnice. Zbytek života prožil v Přerově, kde byl v letech 1918 - 1952 renomovaným gynekologem. Ve zvláštní úctě měl  své rodiště Náměšť na Hané, kterému věnoval v roce 1925 sborník „Na paměť sjezdu rodáků“ (s pozoruhodnou studií o F.S.Procházkovi), ilustrovanou barevnými reprodukcemi obrazů Augustina Mervarta. V roce 1936 vydal nákladem vlastním publikaci „čtyřicet let župy Ústřední jednoty českých lékařů“. Zapsal rovněž celou řadu pověstí. Jeho fejetony „Na toulkách kolem Středozemního moře“ vycházely na pokračování v olomouckém Pozoru (šifra DRIK). Publikoval i odborně v Časopisu lékařů českých.
Krejčí František Václav, Dr.h.c. - pedagog, redaktor (nar. 4. října 1867 v České Třebové; zemřel v Praze 30. září 1941) na Slovanském gymnáziu studoval v letech 1880 - 1881, kdy přestoupil na Učitelský ústav v Hradci Králové. V roce 1886 začal učit ve Lhotce u České Třebové. Od roku 1895 působil v Praze jako redaktor Českých novin, 1896-1897 v časopisu Rozhledy a v letech 1897 - 1933 v Právu lidu. Často pobýval v zahraničí (Polsko, Německo, Rakousko, Francie). V roce 1937 obdržel čestný doktorát UK v Praze.
Krč Ivo, MUDr. - universitní profesor vnitřního lékařství (nar. 24. dubna 1932 v Olomouci) po maturitě na Slovanském gymnáziu studoval od roku 1950 LF UP. Od roku 1960 působil na II. Interní klinice (od roku 1990 docent, 1991 universitní profesor) Fakultní nemocnice Olomouc. Od roku 1991 byl přednostou této kliniky. Souběžně přednášel v letech 1962-1990 internu studujícím medicíny na LF UP. Je autorem skript pro VI. Ročník studia lékařství. Od roku 1972 se aktivně podílel na výzkumu Mezinárodní společnosti pro chemo a imunoterapii IGCI ve Vídni. Napsal 160 vědeckých prací v oboru hematologie a onkologie (z toho 40 bylo publikováno v zahraničí).
Krs Bohumil - akademický malíř, výtvarník, scénograf a pedagog (nar. 23. června 1890 v Plzni; zemřel tamtéž 17. května 1962) působil od roku 1922 jako profesor kreslení na ČRO. V letech 1923-1927 byl scénografem olomouckého divadla (autorem 13 výprav). Od roku 1927-1928 profesorem na gymnáziu Jakuba Škody v Přerově.
Křupka Stanislav - středoškolský profesor, kulturní pracovní (nar. 7. května 1907 ve Skalce na Prostějovsku; zemřel v Olomouci 25. listopadu 1972) Po maturitě na prostějovském gymnáziu studoval v letech 1928-1932 FF UK v Praze obor čeština - němčina a státní knihovní školu. Po promoci působil jako středoškolský učitel na České reálce v Olomouci, kde byl do roku 1937 prozatímním profesorem češtiny a němčiny. Na ČRO se vrátil po absolvování vojenské presenční služby (1937-1939).  20.května 1940 byl zatčen gestapem a vězněn až do listopadu 1940. Od ledna 1942 do konce června 1954 pracoval v Univerzitní knihovně v Olomouci, kdy od roku 1945 vykonával funkci ředitele. Následně byl do  31.12.1957 ředitelem Krajského oblastního divadla. Poté až do smrti pracoval v Krajském pedagogickém ústavu v Olomouci. (nar. 30. listopadu 1892 v Hodoníně; zemřel v Moravském Berouně 19. června 1978)Mezi absolventy prvního maturitního ročníku olomoucké České reálky (1909) čteme i jméno muže, který se výrazně zasloužil o stavební rozvoj města Olomouce a současně se nebývalou měrou zasadil o záchranu významných architektonických skvostů Hané. V roce 1919 byl prvním českým inženýrem na olomoucké radnici. To už měl za sebou úspěšné studium brněnské techniky, zkušenosti z práce na Regulačním plánu města Přerova i vojenskou službu za První světové války. Tímto mužem, jehož dvojjedinou láskou byla Olomouc a Haná, byl Ing. arch. Josef Kšír.Kšírovo pracovní a badatelské úsilí se vyznačovali příznačnou pílí a houževnatostí, soustavností a hloubkou. Ačkoliv se narodil v Hodoníně, po krátkém pobytu rodiny v Třebíči a v Brně prožil vlastně celé své dětství v Olomouci a okolí. Na rozvoj jeho talentu měl mimořádný vliv jeho profesor kreslení na reálce, grafik Karel Wellner.Ing. Kšír si nesmírně vážil možnosti pracovat na stavebním úřadě svého milovaného města Olomouce. Od samého začátku svého působení zde počátkem 20. let se zabýval systematickým průzkumem jeho památek. Už v roce 1922 publikoval práci Dějinný přehled stavebního vývoje hl. města Olomouce. Až do roku 1948 byl ředitelem Městského stavebního úřadu (toto místo musel po komunistickém puči opustit). Měl mimořádné osobní zásluhy na rychlém odstranění válečných škod v Olomouci, včetně opravy olomoucké radnice (do listopadu 1945. Od roku 1946 byl rovněž konzervátorem památkové péče pro okres Olomouc. 
Obdivuhodná je aktivita pana ing. Kšíra ve spolcích, které rozvíjely ve svých členech úctu a lásku k historickým památkám. Byl členem Klubu za strou Prahu, Národopisné společnosti československé, Vlasteneckého spolku muzejního v Olomouci… Od mládí náruživě fotografoval a postupně se vypracoval v uznávaného člena Klubu amatérských fotografů. Se svojí paní (na svatbě dne 14. března 1921 jim byl za svědka její strýc spisovatel Alois Jirásek) se aktivně věnovali etnografii. Své národopisné zájmy věnoval lidové hanácké architektuře, paní Kšírová byla vynikající znalkyní hanáckých textilií a výšivek…
Nadšení pro etnografii se projevovalo jednak v Šírově rozsáhlé publikační činnosti, jednak v organizační práci. V těžkých letech 1937 – 1952 vedl Olomoucký muzejní spolek až do jeho násilné likvidace. Od roku 1952 vedl v Krajském vlastivědném muzeu v Olomouci národopisný kroužek. Podílel se i na přípravě národopisné expozice na zámku v Náměšti na Hané. Po vzniku Vlastivědné společnosti muzejní v roce 1969 se stal předsedou její národopisné sekce, jíž položil stabilní základy v těžké době „normalizace“.
Obdivuhodná byla činnost ing. Kšíra na úseku evidence a dokumentace památek. V roce 1954 vydal obsáhlý soupis výtvarných a stavebních památek olomouckého okresu. Popsal a fotodokumentoval celkem 572 objektů. Tuto práci odborníci hodnotí jako nejlepší svého druhu na Moravě. Od roku 1961 se ing. Kšír podílel i na umělecko-historickém průzkumu organizovaném Státním ústavem památkové péče… Své bohaté zkušenosti předával (1951 – 1956) na přednáškách studentům univerzity Palackého. V mnoha stech publikovaných odborných i populárních článků šířil znalosti a v občanech Olomouce i regionu Hané systematicky pěstoval pocit oprávněné hrdosti a zdravého patriotismu. (Dokumenty soustředěné v jeho pozůstalosti, která je mj. nejrozsáhlejší ze všech, které jsou v péči olomouckého okresního archivu, budou i v budoucnosti bohatým zdrojem poznatků).
Pan ing. Kšír mj. vydal i publikaci Budovy Slovanského gymnázia v Olomouci. V olomouckém kulturním měsíčníku „Kdy-Kde-Co“ zveřejňoval v 60. a 70. letech poutavé články o zajímavých domech v Olomouci, vydal publikaci o olomouckých kašnách, jeho vlastivědné vycházky za zajímavostmi olomoucké architektury se měnily v manifestace jeho vděčných posluchačů…
Na jaře 1978 postihla pana ing. Kšíra cévní mozková příhoda, na jejíž následky v červnu v Moravském Berouně zemřel. Dne 27. června téhož roku se s ním loučily zástupy vděčných spoluobčanů a ctitelů jeho životního díla. Smuteční projev měl jeho osobní přítel, spisovatel a překladatel O. F. Babler… 
Ing. Kšír byl vzdělaný, šlechetný a zásadový muž. Moji rodiče bydleli nedaleko Kšírů a z vlastní zkušenosti mohu potvrdit, že když šel pan ing. Kšír se svou paní na procházku, byli snad nejzdravenější dvojicí v olomouckých ulicích. Tomuto vzácnému člověku, absolventu olomoucké České reálky v roce 1909, patří čestné místo v našich srdcích.
Kšír Josef, ing. - etnograf, největší znalec architektury města Olomouce a Hané (nar. 30. listopadu 1892 v Hodoníně; zemřel v Moravském Berouně 19. června 1978)Mezi absolventy prvního maturitního ročníku olomoucké České reálky (1909) čteme i jméno muže, který se výrazně zasloužil o stavební rozvoj města Olomouce a současně se nebývalou měrou zasadil o záchranu významných architektonických skvostů Hané. V roce 1919 byl prvním českým inženýrem na olomoucké radnici. To už měl za sebou úspěšné studium brněnské techniky, zkušenosti z práce na Regulačním plánu města Přerova i vojenskou službu za První světové války. Tímto mužem, jehož dvojjedinou láskou byla Olomouc a Haná, byl Ing. arch. Josef Kšír.Kšírovo pracovní a badatelské úsilí se vyznačovali příznačnou pílí a houževnatostí, soustavností a hloubkou. Ačkoliv se narodil v Hodoníně, po krátkém pobytu rodiny v Třebíči a v Brně prožil vlastně celé své dětství v Olomouci a okolí. Na rozvoj jeho talentu měl mimořádný vliv jeho profesor kreslení na reálce, grafik Karel Wellner.Ing. Kšír si nesmírně vážil možnosti pracovat na stavebním úřadě svého milovaného města Olomouce. Od samého začátku svého působení zde počátkem 20. let se zabýval systematickým průzkumem jeho památek. Už v roce 1922 publikoval práci Dějinný přehled stavebního vývoje hl. města Olomouce. Až do roku 1948 byl ředitelem Městského stavebního úřadu (toto místo musel po komunistickém puči opustit). Měl mimořádné osobní zásluhy na rychlém odstranění válečných škod v Olomouci, včetně opravy olomoucké radnice (do listopadu 1945. Od roku 1946 byl rovněž konzervátorem památkové péče pro okres Olomouc. 
Obdivuhodná je aktivita pana ing. Kšíra ve spolcích, které rozvíjely ve svých členech úctu a lásku k historickým památkám. Byl členem Klubu za strou Prahu, Národopisné společnosti československé, Vlasteneckého spolku muzejního v Olomouci… Od mládí náruživě fotografoval a postupně se vypracoval v uznávaného člena Klubu amatérských fotografů. Se svojí paní (na svatbě dne 14. března 1921 jim byl za svědka její strýc spisovatel Alois Jirásek) se aktivně věnovali etnografii. Své národopisné zájmy věnoval lidové hanácké architektuře, paní Kšírová byla vynikající znalkyní hanáckých textilií a výšivek…
Nadšení pro etnografii se projevovalo jednak v Šírově rozsáhlé publikační činnosti, jednak v organizační práci. V těžkých letech 1937 – 1952 vedl Olomoucký muzejní spolek až do jeho násilné likvidace. Od roku 1952 vedl v Krajském vlastivědném muzeu v Olomouci národopisný kroužek. Podílel se i na přípravě národopisné expozice na zámku v Náměšti na Hané. Po vzniku Vlastivědné společnosti muzejní v roce 1969 se stal předsedou její národopisné sekce, jíž položil stabilní základy v těžké době „normalizace“.
Obdivuhodná byla činnost ing. Kšíra na úseku evidence a dokumentace památek. V roce 1954 vydal obsáhlý soupis výtvarných a stavebních památek olomouckého okresu. Popsal a fotodokumentoval celkem 572 objektů. Tuto práci odborníci hodnotí jako nejlepší svého druhu na Moravě. Od roku 1961 se ing. Kšír podílel i na umělecko-historickém průzkumu organizovaném Státním ústavem památkové péče… Své bohaté zkušenosti předával (1951 – 1956) na přednáškách studentům univerzity Palackého. V mnoha stech publikovaných odborných i populárních článků šířil znalosti a v občanech Olomouce i regionu Hané systematicky pěstoval pocit oprávněné hrdosti a zdravého patriotismu. (Dokumenty soustředěné v jeho pozůstalosti, která je mj. nejrozsáhlejší ze všech, které jsou v péči olomouckého okresního archivu, budou i v budoucnosti bohatým zdrojem poznatků).
Pan ing. Kšír mj. vydal i publikaci Budovy Slovanského gymnázia v Olomouci. V olomouckém kulturním měsíčníku „Kdy-Kde-Co“ zveřejňoval v 60. a 70. letech poutavé články o zajímavých domech v Olomouci, vydal publikaci o olomouckých kašnách, jeho vlastivědné vycházky za zajímavostmi olomoucké architektury se měnily v manifestace jeho vděčných posluchačů…
Na jaře 1978 postihla pana ing. Kšíra cévní mozková příhoda, na jejíž následky v červnu v Moravském Berouně zemřel. Dne 27. června téhož roku se s ním loučily zástupy vděčných spoluobčanů a ctitelů jeho životního díla. Smuteční projev měl jeho osobní přítel, spisovatel a překladatel O. F. Babler… 
Ing. Kšír byl vzdělaný, šlechetný a zásadový muž. Moji rodiče bydleli nedaleko Kšírů a z vlastní zkušenosti mohu potvrdit, že když šel pan ing. Kšír se svou paní na procházku, byli snad nejzdravenější dvojicí v olomouckých ulicích. Tomuto vzácnému člověku, absolventu olomoucké České reálky v roce 1909, patří čestné místo v našich srdcích.
Kubis Adolf - učitel, novinář, spisovatel(nar. 18. května 1876 v Brušperku; zemřel v Olomouci 25. srpna 1958) po maturitě na Slovanském gymnáziu studoval nejdříve bohosloví, ale brzy odešel na FF pražské univerzity. Byl profesorem reálky v Moravské Ostravě. V letech 1906 - 1936 byl tajemníkem Národní jednoty pro východní Moravu se sídlem v Olomouci. Hojně publikoval v tisku (Čas, Pozor, Našinec, Nový život, Studentské listy…). V letech 1927 byl členem městského zastupitelstva v Olomouci. V týmu primátora JUDr. Richarda Fischera se spolupodílel na vytvoření plánu Velké Olomouce a podporoval prof. Antonína Šprince při založení české olomoucké městské knihovny.
Kučera Alois - akademický malíř, středoškolský pedagog a vysokoškolský docent
(nar. 21. ledna 1905 v Litovli; zemřel v Olomouci 28. března 1962) byl synem stolářského dělníka. Po maturitě na gymnáziu ve svém rodišti studoval architekturu na VUT v Praze, odkud přešel na Uměleckoprůmyslovou školu a současně studoval výtvarnou výchovu na FF UK. Působil jako středoškolský profesor kreslení na Reálném gymnáziu v Opavě, ve Strážnici, na Dívčím reálném gymnáziu v Olomouci a v letech 1939 - 1948 na České reálce v Olomouci. Byl spoluzakladatelem nově zřízené katedry výtvarné výchovy na PdF UP. Byl členem Skupiny olomouckých výtvarníků, Moravsko-slezského sdružení výtvarných umělců v Ostravě, Spolku Purkyně v Praze a předsedou krajského svazu čsl. Výtvarných umělců v Olomouci. Na naší škole svým uměním, metodickým přístupem a pedagogickými schopnostmi příznivě ovlivnil budoucí profesní dráhu řady absolventů, z nichž byli např. významní výtvarníci, architekti apod
Kučera Jan, MUDr. - lékař, urolog, vysokoškolský učitel(nar. 7. listopadu 1918 v Olomouci; zemřel tamtéž 22.listopadu 2004) po maturitě na Slovanském gymnáziu Olomouc v roce 1937 studoval medicínu na LF MU v Brně, na níž promoval v roce 1946. Poté působil na chirurgické klinice věhlasného profesora MUDr. Rapanta. Od roku 1948 se věnoval na LF UP urologii. Je zakladatelem olomoucké urologické školy a prvním přednostou urologické kliniky FNO. Byl rovněž hlavním odborníkem pro urologii na Ministerstvu zdravotnictví ČSR.
Kühndel Jan, PhDr. - pedagog, archivář, muzejník
(nar. 29. září 1889 v Lošticích; zemřel v Prostějově 4. února 1970) maturoval na Slovanském gymnáziu v roce 1908. Po studiích na Učitelském ústavu v Příboře učil v Prostějově. Po promoci na Masarykově univerzitě v Brně se v roce 1930 stal správcem a posléze ředitelem Městského archívu a muzea v Prostějově, kde působil do roku 1950. Byl odborníkem na hospodářské dějiny a vývoj výtvarného umění na Moravě. Je autorem řady cenných monografií, např. o vývoji cechů, obchodu a pivovarnictví na Moravě a ve Slezsku; o význačných stavbách města Prostějova. Byl velkým propagátorem mánesovské a wolkrovské tradice v Prostějově. Napsal biografii významného filozofa a prostějovského rodáka Edmunda Husserla. Ve svém rodišti byl nápomocen vybudování  Loštického muzea.
Kutra Radoslav - akademický malíř(nar. 13. března 1925 v Olomouci) byl na olomoucké České reálce žákem prof. Aloise Kučery. V letech 1945 - 1948 studoval u prof. Vlastimila Rady na AVU v Praze. Ze studií byl z politických důvodů vyloučen (rehabilitován v roce 1968). V roce 1950 byl přijat za člena Svazu výtvarných umělců. Po absolvování základní vojenské služby pracoval v letech 1952 - 1955 jako reklamní grafik Sigmy Lutín. V letech 1965 -1968 byl externím učitelem malby na katedře výtvarné výchovy FF UP a v roce 1968 vyučoval na Střední umělecké škole v Uherském Hradišti. V témže roce odešel do švýcarského exilu. Od roku 1972 je usazen v Lucernu, kde v roce 1973 založil Kunstseminar Luzern, v němž působí dodnes. Proslavil se zejména obrazy s biblickou tematikou, vytvořil početný soubor ilustrací k Durychovým prózám a kromě výtvarného umění se intenzivně zabýval i literaturou a hudbou.
Kvapil Alois – profesor matematiky a fyziky na ČRO(nar. 21. ledna 1886 v Senici na Hané; zemřel v Olomouci 7. července 1947) po maturitě na Slovanském gymnáziu v roce 1905 studoval Přírodovědeckou fakultu KFU v Praze, kde roku 1911 dosáhl středoškolské aprobace pro matematiku a fyziku. Od roku 1921 působil na olomoucké České reálce (s výjimkou let okupace od 1. 4. 1941 - 1945) jako oblíbený profesor, vyučující tyto „obávané předměty“.
L
Látal Stanislav - filmový výtvarník, scénárista a režisér animovaných filmů (nar. 7. května 1919 v Samotíškách; zemřel v Praze 4. srpna 1994) si od dětských let přál být malířem. Po maturitě na České reálce v Olomouci v roce 1939 studoval v Praze malbu na AMU u prof. Cyrila Boudy a prof. Oldřicha Blažíčka. Po nacistickém uzavření vysokých škol se stal reklamním technikem ve firmě Zora Olomouc. V roce 1942 se vrátil do Prahy, kde nastoupil do Ateliéru filmových triků ve studiu loutkových filmů Jiřího Trnky, jehož filmy animoval. Byl režisérem bajky Liška a džbán a natočil i vlastní filmy, z nichž k nejznámějším patřil Plivník dlaždiče Housky, Jak si opatřit hodné dítě, Otýlie a 1580 kaněk, Nebuďte mamuty, Příliš mnoho něhy. Jako animátor spolupracoval s režiséry Jiřím Brdečkou, Pavlem Hoblem, adal. Koncem 60. let spolupracoval s Jaroslavem Bočkem na loutkových filmech Sochařka z Poličky a Vdova z Efezu. Jako projev vděku za lví podíl na úspěchu Bočkových filmů natočil o něm tento režisér při příležitosti 25. výročí Látalovy tvorby v animovaném filmu dokumentární medailon Herec, kterého není vidět. Podobné pocty se u nás dostalo pouze Jiřímu Trnkovi!Stanislav Látal pracoval v 70. letech jako autor a odborný poradce na loutkovém seriálu o Krakonošovi, který vyráběl Krátký film Praha v koprodukci s Drážďanským trikovým filmem. Vrcholem Látalovy tvorby se stal celovečerní animovaný film Dobrodružství Robinsona Crusoe, námořníka z Yorku, k němuž napsal scénář spolu s Jiřím Kubíčkem. Výtvarníkem tohoto filmu byl Adolf Born. Absolvent naší školy v roce 1939 Stanislav Látal byl kromě filmů pro děti též mezinárodním porotcem a věnoval se i knižní ilustraci. 
Letfus Oldřich - klavírista a hudební skladatel(nar. 28. srpna 1900 na Svatém Kopečku; zemřel v Krompaších 2. února 1959) vyrůstal v rodině hudebního pedagoga Adolfa Letfuse. Po maturitě na Slovanském gymnáziu v roce 1919 odešel na konzervatoř do Prahy, kde studoval i hudební vědu na FF UK. V letech 1919 – 1921 byl žákem J. B. Foerstera. Od roku 1931 hrál v jazzovém duu s E. Schulhoffem i v Čs. rozhlase. Hodne koncertoval v Belgii a Holandsku. Po roce 1945 založil vlastní rytmickou skupinu, která doprovázela každodenní živé vysílání ranního tělocviku. Složil několik klavírních symfonických a komorních skladeb, mj. i symfonickou bázeň Divoženka podle libreta Františka Kožíka, jejíž rozhlasová premiéra byla 22. 4. 1942.
Lipčík Antonín, MUDr. - lékař, neurolog, vysokoškolský učitel(nar. 7. října 1917 v Olomouci; zemřel v Bratislavě 4. listopadu 1984) maturoval na Slovanském gymnáziu v roce 1936. Po vysokoškolských studiích působil v letech 1946 - 1951 na neurologické klinice Fakultní nemocnice v Olomouci a svůj obor přednášel rovněž medikům na LF UP. Poté odešel na Slovensko. Je spoluzakladatelem špičkového neurologického pracoviště a katedry neurologie na Komenského univerzitě v Bratislavě.
Lochman Antonín, JUDr. - tajemník soudu a prozaik(nar. 27. října 1915 v Olomouci; zemřel v Jablonci nad Nisou 20. dubna 1947) absolvoval Slovanské gymnázium v roce 1934. Po pražských studiích práv se věnoval advokátní praxi v Jablonci nad Nisou. Byl činný i literárně. Svůj nejznámější román „Třetí den rozhodl“ vydal v roce 1944.
 Losenický Zbyněk - středoškolský profesor, sportovní činitel(nar. 23. ledna 1909 v Rakovníku; zemřel v Olomouci 10. října 1971) byl od mládí velmi aktivní v Sokole. Po absolvování reálky ve svém rodišti vystudoval v letech 1927 - 1932 matematiku a tělesnou výchovu na UK v Praze. Od roku 1930 byl zástupcem mezinárodního letního tábora YMCA na Sázavě. Podílel se na založení basketbalového oddílu v Přerově (1936). Následně učil několik let na gymnáziu v Příboře, odkud byl po záboru pohraničí v roce 1939 přeložen na Slovanské gymnázium Olomouc, kde byl profesorem matematiky a tělesné výchovy a zejména coby oblíbený „Losenda“ organizátorem dobrovolných sportovních studentských aktivit. Působil i jako vysokoškolský lektor na UP.
Losíková Vlastimila, roz. Vraná - profesorka Slovanského gymnázia, knihovnice
(nar. 4. února 1904 v Hodoníně; zemřela v Olomouci 25. února 1955) Po studiích na státní reálce v Jičíně (maturovala v roce 1922) studovala češtinu a francouzštinu na FF UK v Praze. Během své pedagogické praxe působila mj. v letech 1934 – 1935 a 1945 – 1949 i na Slovanském gymnáziu. Od 1. 9. 1949 pracovala v bibliografickozpravodajském oddělení Univerzitní knihovny v Olomouci.
Loudová-Šustrová Jaroslava, PhDr. – překladatelka a bibliografka(nar. 8. května 1927 v Olomouci) maturovala na SGO v roce 1946. Po absolvování FFUP působila v Krnově, v letech 1953-1958 ve Státní vědecké knihovně v Olomouci a poté ve Výzkumném ústavu zelinářském. Působila na UP a vytvořila Bibliografii vědecké publikační činnosti učitelů UP v Olomouci v letech 1946-1956.Vyšlo v r. 1957. Manželka heraldika Jiřího Loudy.
Lužný Augustin, P. – literárně erudovaný duchovní, prozaik, překladatel(nar. 2. srpna 1867 v Unčovicích; zemřel v Litultovicích 21. prosince 1938) po absolvování Slovanského gymnázia v roce 1889 studoval v Olomouci bohosloví (vysvěcen roku 1893). Působil v Opavě-Kateřinkách (kde spolupracoval s etnografem a národopisným spisovatelem Janem Vyhlídalem) a v letech 1920-1935 v Litultovicích. Literární zájmy ho v roce 1916 přivedly Družiny literární a umělecké. Psal drobnou prózu, hanácké črty, překládal z francouzštiny a publikoval v Našinci.
M
Macura Jiří, RNDr. et PhMr., DrSc. – mikrobiolog(nar. 3. října 1923 v Olomouci ; zemřel v Praze 1. listopadu 1977) Na Slovanském gymnáziu maturoval v roce 1943. Již při vysokoškolském studiu se specializoval na mikrobiologii. Působil v Praze v Mikrobiologickém ústavu ČSAV jako vedoucí oddělení půdní mikrobiologie. Je autorem zásadní učebnice tohoto oboru Půdní mikroorganismy a rostliny.
Machát František, PhDr. - kartograf, stř. profesor, průkopník vzdělávání žen (nar. 25. prosince 1876 v Horce nad Moravou; zemřel v Praze 22. dubna 1935) Náležel v první polovině 20. století k předním českým geografům. Po maturitě na Slovanském gymnáziu studoval v letech 1895 - 1900 na pražské Karlo-Ferdinandově univerzitě dějepis a zeměpis. Dobrovolně ale navštěvoval i přednášky z filozofie, českého jazyka a literatury, z estetiky, z německé literatury, pedagogiky i psychologie.Jako středoškolský pedagog vyučoval v Praze (1900 - 1901), na reálce v Náchodě (1901 - 1906), následně opět na několika gymnáziích v Praze a od roku 1917 až do své náhlé smrti v roce 1935 byl ředitelem Městského čs. dívčího reálného gymnázia Elišky Krásnohorské v Lazarské ulici v Praze 2. Současně byl od roku 1922 lektorem metodiky geografie na Univerzitě Karlově a členem komise pro stanovení úředních názvů míst Československé republiky.
Zeměpisu a jeho vyučování zasvětil celý svůj tvůrčí vědecký život, hojně publikoval a odborné poznatky popularizoval. Do historie metodiky zeměpisu a školské kartografie se natrvalo vepsal jako úspěšný redaktor a spoluautor grandiózní dvoudílné publikace Ilustrovaný zeměpis všech dílů světa. Své odborné studie publikoval i ve výročních zprávách středních škol, na nichž působil. Byl autorem návrhu moderních osnov pro československé střední školy (1925), kladoucích důraz na znalost kulturně vyspělých zemí Evropy a slovanských států. Rovněž byl spoluautorem velkého množství speciálních map, které byly pro potřeby škol vydávány samostatně, nebo v atlasech. Své moderní názory na vyučování zeměpisu uplatňoval i jako autor učebnic pro české měšťanské a střední školy (společně s Josefem Růžičkou) a ve dvou vysokoškolských učebních textech (1932): Úvod do metodiky zeměpisu a Návod k vyučovacímu postupu v zeměpise… . Pro Ottův naučný slovník, který vycházel v sešitovém vydání, zpracoval plnou polovinu map z celkového počtu 44. Po skončení První světové války přepracoval český školní atlas, který aktualizoval o poznatky vyplývající z nového mírového uspořádání Evropy. Následující série zeměpisných atlasů, vzniklá v Machátově spolupráci s předními československými vojenskými kartografy M. Semíkem a Františkem Leixnerem, patří k předním uznávaným světovým dílům. Prof. Machát vydal Malý atlas Československé republiky (1921), Atlas pro školy obecné (1923), Zeměpisný atlas pro školy obchodní a společně s Kamilou Spalovou Vlastivědný atlas pro školy národní. Pro Atlas republiky Československé zpracoval hypsometrickou a politickou mapu. František Machát se podílel i na tvorbě a redakci Nástěnné mapy Československé republiky (1920), Nástěnné mapy střední Evropy, Nástěnné mapy zemských polokoulí, Nástěnné mapy Evropy a Nástěnné mapy Afriky. Měl i významný podíl na Podrobné automapě Československé republiky a příručních map Západní Rusko a přilehlé části Německé a Rakouska-Uherska, Politický přehled Evropy s nejdůležitějšími železnicemi a Politická mapa světa…
Absolvent Slovanského gymnázia František Machát se mimořádně zasloužil o rozvoj československé kartografie, které věnoval nejen veškerý čas, ale i životní energii. Zeměpis chápal jako vědu s přírodovědným základem, ale společenské-hospodářským dosahem. Svou neúnavnou a cílevědomou prací se zasloužil i o občanské a národní uvědomění našich občanů, jimž svým dílem zprostředkoval nové politické, hospodářské a společenské události. Jeho záslužnou práci ukončila 22. dubna 1935 náhlá smrt. V roce 1937 mu byla v prostorách školy (dnes Pedagogické fakulty UK v ulici M. D. Rettigové 4 a 6) nad schodištěm odhalena busta, jejímž autorem byl olomoucký sochař Vojtěch Hořínek. Jeho odkaz vystihují slova, proslovená při odhalení této busty: „Ředitel dr. František Machát nám bude vždy vzorem lásky k vědě, škole a národu.“
Martinčík Richard - typograf, bibliofil, sběratel lidových pověst í (nar. 7. 5. 1875 v Seničce; zemřel v Přerově 21.12. 1959) studoval Slovanské gymnázium, avšak materiální problémy rodiny ho donutily přejít do tiskárny Kramář a Procházka, kde byl korektorem. Hojně psal do novin a časopisů. Byl autorem odborných tiskařských publikací. Sbíral lidové pověsti, jimiž přispěl do sbírky uspořádané Josefem Koudelákem „Pověsti z kraje básníka F. S. Procházky, sv. 1.“ Jeho literární pozůstalost je přístupná k badatelskému zpracování ve Vlastivědném muzeu Olomouc.
Minařík Karel - profesor matematiky a fyziky, popularizátor astronomie (nar. 20. září 1886 v Přerově; zemřel v Olomouci 9. června 1935) po maturitě na Slovanském gymnáziu Olomouc v roce 1876 studoval na univerzitě ve Vídni. Po celou svoji 45 let trvající aktivní pedagogickou dráhu učil matematice a fyzice (česky i  německy).V letech 1881 -1889 na gymnáziu v Přerově, následně rok na Německém gymnáziu v Kroměříži a v letech 1891 - 1926 na „svém“ Slovanském gymnáziu Olomouc. Byl nadšeným popularizátorem astronomie, členem Sociétéastronomique de Francé. V letech 1892 - 1908 byl revizorem olomouckého vlasteneckého spolku Žerotín.
Mohapl  Přemysl, PhDr. et MUDr. – docent psychologie a psychiatrie(nar. 8. května 1932 v Olomouci; zemřel tamtéž 5. března 1997) v roce 1951 maturoval na SGO. Poté studoval na FFUP obor filozofie a historie a v dalším roce připojil ještě studium psychologie. První zaměstnání nastoupil v roce 1956 v Psychiatrické léčebně ve Šternberku, kde působil jako klinický psycholog do roku 1962, kdy se vrátil na Katedru psychologie FFUP jako interní aspirant. Souběžně studoval na LFUP a připravoval se na dráhu učitele klinických oborů zaváděného studia odborné psychologie. Studium LF a kandidaturu věd ukončil v roce 1967. Od té doby působil na Katedře psychologie FFUP. V odborné a vědecké práci se soustředil na otázky psychologie, psychosomatiky a prolínání psychologie a medicíny. Je autorem téměř 50 vědeckých prací, monografií a vysokoškolských skript. Po roce 1989 členem a místopředsedou Akademického senátu UP a vedoucí Katedry psychologie FFUP. Podrobil se operaci srdce s nadějí, že se mu podaří vrátit na milované tenisové kurty.
Morav Karel - vojenský odborník a vlastivědný badatel
(nar. 18. ledna 1906 ve Štarnově; zemřel v Olomouci 21. dubna 1993) po maturitě na olomoucké České reálce v roce 1925 studoval Vojenskou akademii v Hranicích a posléze i brněnskou techniku. Byl důstojníkem ČSA, hodně publikoval v odborných vojenských časopisech. Za války byl zapojen do domácího odboje. Od května 1945 byl prvním vojenským velitelem Šternberka. Po komunistickém puči v roce 1948 byl z armády propuštěn a v letech 1949 - 1951 protiprávně vězněn na Mírově. Po propuštění vykonával podřadná zaměstnání a teprve od roku 1957 byl odborným pracovníkem olomoucké hvězdárny. - Zajímal se o genealogii svého rodu, o historii a místopis Šternberka a dějiny svého rodiště. Kromě badatelské a literární činnost využil svých jazykových znalostí k četným překladům. V letech 1975 - 1983 publikoval zajímavé články ve Zprávách Vlastivědného ústavu v Olomouci a v ročenkách olomouckého Okresního archivu. V roce 2002 vyšla in memoriam jeho pozoruhodná publikace Staré šternberské obrázky.
Musil Jiří, PhDr., CSc., Mgr. - klinický psycholog, univerzitní profesor(nar. 26. listopadu 1941 v Olomouci) po maturitě na Slovanském gymnáziu (tehdy JSŠ tř. Jiřího z Poděbrad) v roce 1958 absolvoval i SHŠ v Mar. Lázních (mat. 1960). Následně vystudoval obor klinická psychologie na UK v Praze a na ILF specializaci psychoterapie a diagnostika. Působil jako klinický psycholog mj. ve VN Plzeň, PL Opava, NsP Bruntál a Nový Jičín. Vedl Krajskou psychologickou laboratoř a je soudním znalcem v oboru psychologie. Přednášel na UP Olomouc, TU Trnava a UTB Zlín. Po celou dobu své praxe hojně publikoval v odborném tisku, absolvoval stáže, příp. přednášel na univerzitách v SRN, Belgii, Itálii, Rakousku, v Nizozemí a Irsku. Je členem oborových rad univerzit v Trnavě a v Bratislavě. Na CIC v Římě ustanoven jako Professor Ordinárius v oboru sociální psychologie. Prof. Musil byl ve dvou funkčních obdobích předsedou VSMO. Ve svých aktivitách (přednášky, symposia, publikace) dával prostor osobnostem v minulém režimu umlčovaným a perzekvovaným (např. dr. Cyrilu Stejskalovi).(Jako zajímavost uvádím, že prapředek prof. Jiřího Musila, mlynář v Bohuňovicích, byl členem komitétu českých osobností, jednajících s administrativou císařského dvora ve Vídni o zřízení gymnázia se „slovanským“ jazykem vyučovacím v Olomouci. Na Slovanském gymnáziu studuje od té doby již pátá generace rodu Musilova-Blumova).
N
Navara František, PaedDr. - učitel, sbormistr, úspěšný textař, dramatik a spisovatel(nar. 9. března 1912 v Olomouci; zemřel tamtéž 8. září 1989) po maturitě na v roce 1930 Polívkově reálném gymnáziu v Olomouci v roce 1930 absolvoval učitelský kurz a po obnovení Univerzity Palackého vystudoval při zaměstnání pedagogiku. Působil jako učitel v Náměšti na Hané, v letech 1932 - 1939 jako učitel na Slovensku, zprvu ve vesnici na východním Slovensku, kde se naučil slovensky a trochu maďarsky i rusky, aby se domluvil se všemi dětmi a po čtyřech letech byl přeložen do Komárna. V roce 1939 se vrátil do Olomouce a zakotvil v Holici u Olomouce, kde působil 33 let. Pro své žáky, kteří na něj vděčně vzpomínají, byl doslova požehnáním (patří k nim mj. herečka Hana Maciuchová, básník Petr Šafránek). Na škole založil loutkové divadlo, pěvecký soubor, školní orchestr a vedl výtvarné kroužky. Byl úspěšným malířem a hudebníkem. jako textař spolupracoval s mnoha hudebními skladateli populární hudby, proslavil se jako spoluautor několika hitů. Psal texty pro Waldemara Matušku, Pavla Nováka a je autorem 150 skladeb vysílaných rozhlasem. Psal i hry pro děti. Po celý život se věnoval turistice a byl aktivním skautem.
Navrátil Ladislav, JUDr. – redaktor, spisovatel, národohospodářský odborník(nar. 27. června 1892 v Nákle; zemřel v Jindřichově Hradci 14. prosince 1980) po maturitě na Slovanském gymnáziu v roce 1911 vystudoval ekonomii a věnoval se práci redaktora. Působil v národohospodářské sekci Národní politiky, přispíval i do časopisu Pozor, Selské listy a do regionálního tisku v jižních Čechách. Psal pod pseudonymem Láďa Náklov.
Navrátil Viktor - hudební pedagog, ředitel Palackého Gymnázia ve Val. Meziříčí(nar. 24. února 1852 v Chropyni; zemřel ve Valašském Meziříčí 5. listopadu 1927) Po gymnazijních studiích v Kroměříži se věnoval studiu hudební vědy na KFU Praha. Na Slovanském gymnáziu působil v letech 1874 - 1884 a 1887 - 1906 (v mezidobí na G Val. Meziříčí). Během téměř třiceti let působení v Olomouci se zasloužil o rozvoj sborového zpěvu, pořádal studentské akademie. Zasloužil se o založení Pěveckého sdružení Žerotín (řídil i jeho první koncert 27. března 1884) a v letech 1884 - 1889 byl jeho sbormistrem. Založil i Ženský pěvecký sbor Žerotína. V roce 1906 přijal místo ředitele na Gymnáziu Františka Palackého ve Valašském Meziříčí, které zastával až do svého penzionování v roce 1913. - Je rovněž autorem metodických materiálů pro výuku sborového zpěvu.
Nekula Josef, MUDr. - lékař, radiolog, vysokoškolský učitel(nar. 19. listopadu 1939 v Olomouci) pochází z lékařského prostředí (oba rodiče byli významnými olomouckými lékaři; otec porodník a gynekolog, matka internistka) s českou vlasteneckou tradicí (dědeček Vít Hřivna byl osobním přítelem prezidenta T. G. Masaryka; VH byl ve 20. letech ředitelem Slovanského gymnázia, jeho syn Božetěch byl důstojníkem čs. legií, padl v bojích proti bolševikům na Sibiřské magistrále u Vladivostoku). Josef Nekula po maturitě na naší škole v roce 1956 studoval LF UP. Od roku 1972 působil na Ústavu pro výzkum vyšší nervové činnosti a posléze ve Fakultní nemocnici Olomouc jako radiolog. V roce 1990 se stal přednostou Kliniky radiologie LF UP. Ve své oboru hojně publikoval a radiologii přednášel i studentům medicíny UP. .
Nelešovská Alena, PhDr. - vysokoškolská profesorka (nar. 16. září 1950 v Olomouci) po maturitě na Slovanském gymnáziu v roce 1969 vystudovala učitelství na PdF UP (1973). Pedagogickou praxi získala na malotřídní škole a na ZŠ s rozšířenou jazykovou výukou. Doktorát obhájila v roce 1980, kandidaturu v roce 1979, habilitovala se v roce 1993 a vysokoškolskou profesorkou pedagogiky byla jmenována v roce 2005. Dlohálétab vede katedru primární pedagogiky PdF UP. Vyučuje pedagogickou komunikaci, didaktiku, didaktické praktikum diplomový a pedagogický seminář. Odborně a vědecky je zaměřena na koncepci vzdělávání učitelů, uplatnění absolventů v oboru národnostní menšiny a hodnotovou orientaci. Spolupracuje s řadou pedagogických nakladatelství a s nakladatelstvím GRADA. Je autorkou monografií,řady vědeckých, odborných a popularizačních studií, učebních textů i metodických materiálů pro primární a mateřské školství.
Neoral Lubomír, MUDr. et JUDr., DrSc. - univerzitní profesor, činovník Sokola(nar. 31. října 1927 v Olomouci; zemřel tamtéž 25. března 2000) Pan prof. Neoral maturoval na Slovanském gymnáziu v maturitním ročníku 1946 B.Vždy k Slovanskému gymnáziu hrdě hlásil a dosaženými vědeckými výsledky i svými morálními postoji se řadí k jeho největším osobnostem. V minulém režimu byl persekvován, mj. propuštěním z místa zástupce přednosty katedry Patologie. V prosinci 1989 byl jednomyslně zvolen děkanem Lékařské fakulty UP (tuto funkci vykonával po dvě funkční období do roku 1994). Byl přednostou Ústavu soudního lékařství a medicínského práva, členem vědecké rady LF UP a PF UP, dlouholetým vědeckým sekretářem a předsedou České lékařské společnosti JEP, členem předsednictva Společnosti pro klinickou medicínu při AV ČR, od roku 1988 působil po tři volební období jako viceprezident International AcademyofLegalmedicine and socialMedicine, viceprezident WorldAssociationforMedicalLaw a člen sboru guvernérů WAML. Svým čestným členem ho zvolila Soudně lékařská společnost Polské republiky, Belgická vědecká společnost, Soudně lékařská společnost Maďarské republiky a Společnost soudního lékařství SRN a další zahraniční vědecké společnosti. Pan profesor Neoral pracoval v redakčních radách časopisů Čs. patologie a soudní lékařství a časopisu Rechtsmedizin, byl předsedou olomoucké pobočky Masarykovy společnosti a starostou olomoucké Smrčkovy župy Sokolské. Jako člen vědecké rady UP a kolegia rektora UP prosazoval vznik právnické fakulty UP v Olomouci. Pan profesor Lubomír Neoral byl velkou osobností lékařské vědy (byl autorem téměř 150 vědeckých prací, monografií a učebnic), vynikající učitel, skromný a charakterní muž, který vnímal své absolutorium Slovanského gymnázia jako velkou hodnotu svého života. Rovněž Slovanské gymnázium se k němu hrdě hlásí.
Neubauer Zdeněk, JUDr. - právník, filosof a vysokoškolský učitel (nar. 2. srpna 1901 v Plzni; zemřel v Praze 20. února 1956) po maturitě na Slovanském gymnáziu v roce 1919 vystudoval práva, která téměř po celý život přednášel  na MU v Brně a na UK v Praze. Specializoval se na ústavní a správní právo, byl uznávaným odborníkem v právní filosofii.
Novák Eduard – varhaník a sbormistr(nar. 28. února 1932 v Olomouci; zemřel tamtéž 1. listopadu 2002) maturoval na Slovanském gymnáziu v roce 1952 a ještě v srpnu téhož roku byl jmenován varhaníkem a sbormistrem v hodolanském kostele Panny Marie. Posledních deset let řídil smíšený pěvecký sbor Dvořák v Olomouci.
Novotný Petr – herec, konferenciér, moderátor a hudební   vydavatel(nar. 6. srpna 1947 v Olomouci) absolvoval Slovanské gymnázium v roce 1965. Přešel k nám z  SVVŠ v  Hejčíně, kde mu jako nezvládnutelnému repetentovi nabídl tehdejší tamní ředitel, že by se trojka z mravů mohla změnit na dvojku a i zeměpis by mohl skončit čtyřkou, pokud z Hejčína odejde (dokonce mu nabídl zprostředkování tohoto „přestupu století“). Petr toto unikátní řešeni  akceptoval a byl přijat do maturitního ročníku na „Poděbradku“. Byl „potrestán“ přidělením do dívčí třídy, v níž byl jediným chlapcem mezi čtyřiceti děvčaty. – Okamžitě se do několika z nich (i přes svůj podprůměrný prospěch úspěšně) zamiloval. Neustále se totiž snažil je bavit. Staral se o veselou třídní nástěnku a zavedl zábavné vysílání školního rozhlasu. Když byl určen, aby za třídu promluvil na svazáckém aktivu, jeho žertovný projev se řešil na OV ČSM i v ředitelně. Když ho vybrali, aby recitoval na rodičovském večírku, vybral si báseň, která by dnes prošla v televizi jedině v Peříčku. Profesorský sbor se za jeho působení na škole shodl v názoru, „že kdyby takových exhibičních pitomců bylo v každé třídě pět, tak by se profesoři mohli jít oběsit“. – Přesto byl na škole profesor, jehož Petr miloval a chodíval za ním do kabinetu. Byl to češtinář pan profesor Leopold Borovička, který mu půjčoval opravdové literární skvosty – tehdy zakázané Holanovy básně, korespondenci spisovatelů, kteří tehdy byli na indexu a vedli spolu nekonečné debaty o divadle. Petr tak získal skvělý přehled, který mu otevřel cestu ke studiu češtiny na Filozofické fakultě Univerzity Karlovy. – Proto má Petr Slovanské  gymnázium velmi rád a vždy a všude se k němu hrdě hlásí.

O
Ondrúšek František - akademický malíř(nar. 4. března 1861 v Bystřici pod Hostýnem; zemřel tamtéž 3. dubna 1932) po studiu primy až kvarty na Slovanském gymnáziu rozvíjel svůj talent na Akademii výtvarných umění v Praze. Společně s Luďkem Marodem, Alfonsem Muchou, Jožou Uprkouadal. založili umělecký spolek Škréta a vydávali umělecký časopis. Absolvoval studijní cesty do Vídně, Benátek, Paříže, Bretaně a Mnichova, kde byl vyhledávaným portrétistou. V roce 1920 se vrátil do svého rodného města. V tomto období vytvořil kolem 550 obrazů, mj. portréty spisovatele Františka Táborského, arcibiskupa Leopolda Prečana, presidenta T. G. Masaryka, francouzského historika a průkopníka česko-francouzských vztahů Williama F. M. Rittera, architekta Bohumíra Jaroňka, básníka a spisovatele Josefa Kaluse, olomouckého nakladatele Romualda Prombergera a hudebního skladatele Leoše Janáčka, s nímž se spřátelil. V posledních letech svého života se věnoval národopisným studiím z Valašska a ze Slovácka. Pozoruhodná je jeho kolekce rázovitých postav žijících v okolí Sv. Hostýna a litografie a tempery obyvatel Rusavy a Kloboucka.
Ošťádal Jan, JUDr. - advokát, starosta Národní jednoty a Matice školské v Olomouci(nar. 23. října 1864 ve Věrovanech; zemřel v Olomouci dne 4. ledna 1927) po maturitě na Slovanském gymnáziu vroce 1883 studoval v Praze práva. Po promoci se od roku 1895 usadil natrvalo v Olomouci. Od studentských let se horlivě zúčastňoval národního a politického života. Byl mimořádně aktivní v Sokole, v roce 1892 spoluzakládal Politický spolek pro severní Moravu, od roku 1903 byl starostou Národní jednoty a od roku 1909 předsedal Matici školské (od roku 1912 byl předsedou Ústřední záložny rolnické se sídlem v Olomouci. V letech 1907 – 1914 byl prvním předsedou České okresní školské rady v Olomouci. Významně se zasloužil o zřízené Matiční české reálky a Dívčího reformního reálného gymnázia v Olomouci. Po vzniku ČSR byl zvolen do správní komise města Olomouce a do České obchodní komory. Zemřel v Olomouci 4. ledna 1927.
Ošťádal Libor, PhDr. - hudební pedagog a skladatel(nar. 2. března 1875 v  Odrlicích; zemřel…) vystudoval Slovanské gymnázium v letech 1887 - 1895. Na KFU v Praze vystudoval obory zeměpis a dějepis. Veškerý volný čas věnoval své velké zálibě - hudbě. V letech 1900 - 1903 působil na Slovanském gymnáziu Olomouc, pak 6 let na gymnáziu ve Strážnici a od roku 1909 byl profesorem olomoucké České reálky. Byl pravidelným přispěvatelem hudební rubriky časopisu Pozor. V Olomouci má mimořádné zásluhy o rozvoj hudebního života města.
Otruba Josef - významný moravský botanik(nar. 10. března 1889 v Terezském údolí u Náměště na Hané; zemřel v Olomouci 28.11. 1952) Slovanské gymnázium, na němž Josef Otruba maturoval v roce 1909, výrazně ovlivnilo jeho životní dráhu. Setkal se zde s vynikajícími botaniky prof. Františkem Polívkou a dr. Josefem Podpěrou. Skromné poměry Otrubovy rodiny Josefa donutily hned po maturitě nastoupit dráhu poštovního úředníka na Hlavní poště v Olomouci. Veškerý svůj volný čas však věnoval botanickému výzkumu Moravy. Za první světové války byl odvelen na východní frontu, kde se věnoval studiu mochen Pinských bažin. Následně se vypracoval na nejlepšího znalce rodu Potentilla v meziválečném Československu. Jako mimořádný posluchač vystudoval v prvních poválečných letech Masarykovu univerzitu v Brně. Botanika zůstala jeho celoživotním koníčkem (ve své profesi se vypracoval až na odpovědné místo poštovního ředitele, které zastával až do svého penzionování v roce 1942). Permanentně botanizoval a výsledky svých výzkumů publikoval v Časopisu Vlasteneckého spolku muzejního v Olomouci, v Časopisu Moravského muzea v Brně, ve Vlastivědném sborníku střední a severní Moravy, Věstníku Klubu přírodovědců v Prostějově, v časopisu československých houbařů, v periodikách Příroda, Vesmír, Živa a v dalších odborných a regionálních sbornících.Soupis jeho vědeckých prací, a článků, zveřejněný akademikem Josefem Podpěrou u příležitosti šedesátin Josefa Otruby, čítá 450 položek (mj. „Rostlinstvo Hlubokého Žlebu u Náměště na Hané“, „Květena Grygovských kopců“, „Květena Království u Grycova“, „Květena Hněvotínské stepi“, „Geobotanický výzkum Kosíře“ aj.). Knižně vydal dva díly „Úvodu ke květeně československého Slezska“ a v roce 1930 „Květenu Štramberka“. V letech 1921 – 1939 se věnoval osvětové a přednáškové činnosti pro učitele, osvětové sbory, přírodovědné kluby i pro profesní uskupení houbařů, lékárníků, lékařů a dalších zájemců.Od roku 1922 až do své smrti byl ředitelem olomoucké Botanické zahrady, kde mnoho času věnoval studiu rostlin. Od roku 1934 byl redaktorem přírodovědného oddílu Časopisu Vlasteneckého spolku muzejního.Po smrti významného olomouckého botanika Heinricha Lause (10.11.1872 – 22.12.1941) působil na částečný úvazek i jako kustod přírodovědného muzea v Olomouci a od svého penzionování v roce 1942 se této činnosti věnoval naplno. Byl rovněž konzervátorem ochrany přírody, kdy pečoval o četné rezervace s přirozenými porosty a vzácnou květenou na Olomoucku. V botanické zahradě se podílel na mezinárodní výměně semen s renomovanými botanickými zahradami.Absolvent Slovanského gymnázia z maturitního ročníku 1909 Josef Otruba je příkladem člověka, který svou cílevědomou prací a odbornou erudicí získal úctu nejen ve své profesi, ale i svými zálibami.
P
Palkovský Edmund, JUDr. - právník, český regionální politik(nar. 17. října 1858 v Brušperku u Frýdku-Místku; zemřel v Ostravě 7. dubna 1930) prožil dětství ve svém rodišti, odkud odešel do Olomouce. Na Slovanském gymnáziu maturovat v roce 1878. Po studiu práv na UK v Praze zahájil advokátní praxi v Brně a následně v Hranicích na Moravě. V roce 1890 zahájil činnost první samostatné české advokátní kanceláře v Moravské Ostravě, kde hájil české národní zájmy politické, kulturní spolku Moravský klub (v letech 1903 - 1907 byl jeho předsedou). Spoluzakládal a byl prvním starostou Sokola v Moravské Ostravě (1891), jako předseda ostravské pobočky Ústřední matice školské se zasazoval o zřízení prvního českého gymnázia a dalších českých škol. Podporoval i české divadelní aktivity, byl zakladatelem spolku pro Národní dům a dlouholetým funkcionářem Matice ostravské (v letech 1901 – 1920 byl jejím starostou).
 Panoš František – klavírista, spoluzakladatel swingové skupiny „Cholera boys“(nar. 12. července 1921 v Olomouci; zemřel v Olomouci 14. srpna 1959) maturoval na Slovanském gymnáziu v roce 1940. Společně se svými spolužáky Vláďou Nechybou, Mojmírem Smejkalem, Karlem Balašem, Václavem Janečkem, Milanem Schmalzem, Arnoštem Zatloukalem, Rudou Gažarem, Sašou Dačenkemadal. Založili na Slovanském gymnáziu první olomouckou swingovou kapelu, která byla mimořádně úspěšná!!! Perlami jejich repertoáru byly skladby DukeEllingtonaSolitute, Caravan, Moon Indigo adal. Tehdy téměř nedostupný notový materiál jim „pašovala“ z Prahy sestra Mojmíra Smejkala, která byla v té době slavnou filmovou herečkou (mj. hrála princeznu ve filmu Krakatit), hrající pod uměleckým jménem Florence Marly.
Pazdera Jindřich, MUDr., CSc. - univerzitní profesor, stomatolog
(nar. 5. ledna 1942 v Příbrami) po maturitě na Slovanském gymnáziu v roce 1959 vystudoval na Lékařské fakultě UP stomatologii. Jeho prvním působištěm byla poliklinika v Hranicích na Moravě, od roku 1969 Klinika ústní, čelistní a obličejové chirurgie LF UP, kterou od roku 1990 řídil. Pod jeho vedením si svými úspěchy a vědecko-výzkumnou činností klinika vybudovala věhlas doma i v zahraničí. MUDr. Pazdera se ve výzkumu se svým týmem mj. zabýval rekonstrukcí kostních defektů po operacích čelistních cyst a výchovou lékařů v oboru ústní, čelistní a obličejové chirurgie. V devadesátých letech působil v akademické funkci proděkana lékařské fakulty UP.
Pazdírek Oldřich - hudební nakladatel (nar. 18. prosince 1887 v Horní Moštěnici; zemřel v Olomouci 14. srpna 1944) studoval na Slovanském gymnáziu v letech 1897 - 1905. Následné se věnoval vojenské službě z povolání a v roce 1919 se ujal řízení rodinného podniku v Brně. Vydával zejména tvorbu moravských hudebních skladatelů, spisy didaktické a pedagogické. Vydával i periodika Hudební rozhledy, Hudební besídka či Hudební národ. V spolupráci s pražským nakladatelstvím Melantrich se podílel na vydání edice Melpea.
Pechoč Karel - stř. profesor, významný přírodovědec a popularizátor věd y(nar. 30. 12. 1899 v Praze; zemřel v Olomouci 4. 8. 1938) po studiích na Univerzitě Karlově a delším působení na gymnáziu ve slovenské Kremnici byl v letech 1935 - 1938 profesorem Slovanského gymnázia, v jehož přírodovědném kabinetě při experimentování tragicky skonal. Jeho životní cestu předurčili filosofové T. G. Masaryk, jenž mu dal metodu myšlení a určil ideál jeho charakteru a Emanuel Rádl, který v něm probudil smysl pro korektní argumentaci a věcnost. Uměl zaujmout svým výkladem, podněcovat posluchače k myšlení a nemluvit naplano. Byl přímý, čestný, měl odvahu být svobodný. Byl po svém zbožný, stále hledal, nikdy nelhal. Názorově byl pacifista. Od svého okolí chtěl mnoho, po sobě však žádal nevíc. Byl autorem na svou dobu velmi kvalitních středoškolských učebnic, které v mnoha směrech měly nadčasovou platnost.
Pelikán Vladimír, MUDr., DrSc. – internista, univerzitní profesor
(nar. 3. dubna 1916 v Olomouci; zemřel tamtéž 15. března 1980) byl synem významného olomouckého sochaře Julia Pelikána. Po maturitě na České reálce v Olomouci vystudoval medicínu. Od roku 1946 působil na Katedře vnitřního lékařství LFUP v Olomouci, v letech 1953 - 1958 byl proděkanem LF UP a v letech 1960 - 1962 jejím děkanem. Vybudoval III. interní kliniku Fakultní nemocnice Olomouc a stal se jejím prvním přednostou. Jeho specializací byla gastroenterologie, kterou i přednášel studentům medicíny. V tomto oboru rovněž hodně publikoval. V roce 1968 byl MUDr. Pelikán spoluorganizátorem Evropského gasteroenterologického kongresu v Praze. V době tzv. „normalizace“ byl režimem persekvován (jeho bratr Jiří, rovněž absolvent Slovanského gymnázia ve třídě 1941 B prof. Františka Bráblíka, byl totiž blízkým spolupracovníkem Alexandra Dubčeka a ve své tehdejší funkci ústředního ředitele Čs. televize vysoce exponovaným představitelem obrodného procesu v době Pražského jara 1968; sám unikl normalizační perzekuci a věznění emigrací do Itálie, kde se významně politicky angažoval v čs. exilových strukturách - mj. založil revui  LISTY - i jako poslanec Evropského parlamentu za sociální demokracii). MUDr. Vladimír Pelikán byl v roce 1969 zbaven vedení katedry chorob vnitřních a v roce 1975 byl předčasně penzionován. Až do svého vážného onemocnění v roce 1978 pracoval jako lékař v LDN Paseka.
Petzold Jan – hudební pedagog a skladatel(nar. 11. května 1912 v Olomouci; zemřel tamtéž 16. srpna 1984) Syn ředitele hudební školy a význačného sbormistra Antonína Petzolda (1858-1931), který jej od útlého dětství učil hudbě. Maturoval na Slovanském gymnáziu v Olomouci v roce 1930. Věnoval se učitelské profesi na menších školách Olomoucka a poté studoval v Brně, kde v roce 1939 vykonal státní zkoušky z hudební výchovy pro střední školy. Plně se mohl věnovat hudbě až po osvobození v roce 1945. Byl učitelem pedagogického oddělení hudební školy v Olomouci, od září 1946 po dobu deseti let působil v Moravské filharmonii jako vedoucí skupiny II. houslí. Jako violista hrál v Komorním sdružení Moravských filharmoniků, založeném v roce 1951 a též v Moravské filharmonii Olomouc. Napsal drobné klavírní skladby, smyčcový kvartet c der a skladby pro mužské a smíšené sbory. Zabýval se rovněž sborovými
Pogoda Richard - hudební skladatel a interpret, rozhlasový redaktor (nar. 16. srpna 1944 v Olomouci) patří ke generaci, která vyrůstala a dozrávala v uměleckém kvasu šedesátých let minulého století. Po maturitě na Slovanském gymnáziu v roce 1961 začal studovat na typografické škole v Praze a současně studoval klavír a dirigování u prof. Františka Preislera. Společně se svým přítelem Pavlem Dostálem (za minulého režimu disidentem a nedávno zesnulým ministrem kultury) založili v Olomouci klubovou scénu DEX (Divadlo Experimentu), které bylo brzy populární po celé republice. Jejich hry Výtečníci, Princ a chuďas či Gaudeamusigitur se hrají dodnes. V době „normalizace“ se Pavel Dostál živil jako jeřábník a Ríša Pogoda se stal diskžokejem. Oba však inkognito spolupracovali s amatérskými i profesionálními divadelními soubory po celé republice. Mj. úspěšně realizovali na profesionálních jevištích hry V + W. Richard zkomponoval hudbu ke hře Miroslava Horníčka Tvrďák. Tato spolupráce se přetavila v jejich osobní přátelství, kdy Richard se stal od konce osmdesátých let (až do Horníčkovy smrti v roce 2003) jeho doprovodným pianistou a jevištním kolegou v představení HOVORY H o V + W (s přítelem Pavlem Dostálem upravili i Horníčkovu hru Dva na smetišti, kterou má v současné době v repertoáru Divadlo Radka Brzobohatého).Richard Pogoda se od začátku své umělecké kariéry věnoval pořadům pro mládež, při nichž zúročil svou dlouhodobou praxi pianisty a hudebního redaktora. Koncem 90. let byl typografem a technickým redaktorem olomouckého kulturního měsíčníku ZIP. Přes 20 let přibližuje mládeži koncerty Moravské filharmonie, píše komentáře a recenze k albům jazzové a swingové hudby a od roku 1990 pracuje jako hudební redaktor a moderátor ve studiích Českého rozhlasu (Koření života, Utěšování, Jazzoviny) Sám své pořady charakterizuje jako „Pianothéky“, při nichž baví své posluchače od čtyř do sta let.Ke kulatému životnímu výročí přejeme svému spolužákovi Ríšovi pevné zdraví a činorodý optimismus a těšíme se na setkání s ním v úterý dne 27. října 2009, kdy večer od 18.00 hodin bude v Besedním sále Muzea umění vzpomínat při klavíru na písničky a na příhody ze svých studií na Slovanském gymnáziu.
Podivínský Stanislav - středoškolský profesor, významný filolog(nar. 8. května 1877 v obci Biskupství; zemřel v Olomouci 16. dubna 1947) Slovanské gymnázium Olomouc absolvoval v roce 1897. Oblíbil si učitelské povolání. Po studiích na Filosofické fakultě UKF v Praze učil českému jazyku, latině a řečtině zpočátku v Zábřehu na Moravě, posléze v Uherském Hradišti a v letech 1913-1931 na Slovanském gymnáziu Olomouc, kde v letech 1925-1926 byl správcem ústavu. Souběžně vyučoval latinu i na České reálce v Olomouci. V roce 1931 byl jmenován ředitelem státního čsl. reálného gymnázia (dnes Gymnázia Jakuba Škody) v Přerově, které řídil až do svého penzionování v roce 1938. I ve svém penzijním věku redigoval výroční zprávy této školy.vědeckotechnické společnosti při Domě techniky Smor kraje. Po roce 1989 uplatnil i svůj talent publicisty.
Podpěra Josef, PhDr. - botanik, pedagog, rektor MU, akademik ČSAV
(nar. 7. ledna 1878 v Jílovém u Prahy; zemřel v Brně 18. ledna 1954)
Když byl mezinárodně uznávaný botanik prof. František Polívka ustanoven ředitelem nově založené olomoucké České reálky, snažil se pro Slovanské gymnázium získat sobě důstojného nástupce. V září roku 1904 předal výuku přírodopisu tehdy šestadvacetiletému absolventu Univerzity Karlovy Josefu Podpěrovi.
Prof. Podpěra jezdil o prázdninách i do zahraničí (Turecko, Dalmácie, Německo, Dánsko) Povzbudivá společnost prof. Fr. Polívky a prof. J. Lause násobila jeho odborné snažení. Během svého působení na Slovanském gymnáziu (1904 – 1908) publikoval v odborných časopisech 72 příspěvků! Vznikla zde Podpěrova studie o vlivu doby ledové na naši květenu, ale i zásadní práce Vývoj a zeměpisné rozšíření květeny zemí českých (1906) a Květena Hané (1908). Metodika jeho práce vyžadovala četné spolupracovníky v terénu. Nacházel je mezi učiteli na venkově, Čechy a Němci, i aktivní činností ve Vlastenecké společnosti muzejní. V roce 1908 mu byla nabídnuta možnost přejít do Brna, které bylo centrem tehdejšího vědeckého a kulturního snažení. Prof. Podpěra tam učil na II. České reálce. Intenzivně pracoval v Přírodovědeckém klubu, jehož činnost od roku 1911 zásadně ovlivňoval svojí aktivitou a organizačními schopnostmi jako předseda.
	Za 1. světové války byl v roce 1915 na ruské frontě u Przemyšlu zajat. Válečná strádání proměnil prof. Podpěra v nesmírně plodné období svého života. V krátké době se naučil rusky. Pro místní odborníky představoval jediný kontakt s kulturním světem. Z vděčnosti mu umožnili prostudovat v přírodovědeckém oddělení muzea v Ufě a později i na univerzitě v Tomsku dokladový materiál z lokalit pro Středoevropana jinak nedostupných. V době zuřící občanské války jako čs. legionář studoval květenu Uralu, jihoruských a středoasijských stepí, botanizoval v sibiřských pohořích i v tajze. S Čs. legiemi se vrátil přes Vladivostok a Panamu v roce 1920 lodí domů.
	Vzápětí byl dr. Podpěra jmenován řádným profesorem botaniky Masarykovy university v Brně. Nadšeně organizoval výměnu rostlin s botanickými zahradami celého světa. Pro ústavní herbáře tak získal unikátní sbírku se 400 000 položkami! Zkompletoval rozsáhlou knihovnu s 15 000 svazky odborné literatury. Se svými spolupracovníky vybudoval v Brně z bramborového pole současnou univerzitní botanickou zahradu. Napsal na 300 vědeckých pojednání o geografickém rozšíření rostlin, vedl stovky botanických exkurzí, o výsledcích své vědecké práce přednášel na botanických kongresech v Rumunsku, Švédsku, Anglii, Francii, Holandsku, Bulharsku a v Rusku. Byl poctěn čestným členstvím v řadě botanických společností, mj. i v Societas pro fauna et flora Finnica v Helsinkách. Mj. napsal skvělé dílo Květena Moravy ve vztazích systematických a geobotanických, monografii Conspectusmuscorum (vypracoval se na světově uznávaného odborníka v bryologii), široké veřejnosti věnoval populární Klíč k určování výtrusných rostlin. Ve dvou funkčních obdobích byl děkanem Přírodovědecké fakulty Masarykovy univerzity. V jejím čele stanul v roce 1937 jako rektor. Po válce byl zakládajícím členem Čs. akademie věd.
	V paměti spolupracovníků a žáků zůstává prof. Podpěra jako prostý a čestný člověk s mimořádným vědomím odpovědnosti. Znaje ubohost ruských poměrů, snažil se mírnit krutý úděl ruských porevolučních emigrantů u nás. Studenty dokázal nadchnout pro svůj obor a upřímně se radoval z jejich úspěchů. - Dodejme, že prvním souvislým pedagogickým působištěm prof. Josefa Podpěry bylo olomoucké Slovanské gymnázium, že zde našel příznivé klima pro svoji vědeckou práci i své celoživotní přátele.
Polešovský Albín - profesor SGO,nadšenýbotanik,ředitel Českého učitelského ústavu(nar. 1. března 1879 v Žeravicích na Hodonínsku; zemřel v Olomouci 23. října 1941) působil na Slovanském gymnáziu v letech 1912 - 1917. Byl nadšeným botanikem (v publikační činnosti se svou knihou Rostliny masožravé /1916/ řadí k renomovaným botanikům prof. Polívkovi a prof. Podpěrovi). Hojně publikoval i v časopisu VSMO. V olomouckém školství má své čestné místo i jako první ředitel Českého učitelského ústavu, který řídil až do roku 1935.
Polívka František - věhlasný botanik a pedagog Slovanského gymnázia, zakládající ředitel olomoucké České reálky(nar. 1. srpna 1860 v Bříze u Hradce Králové; zemřel v Olomouci 2. července 1923)Po maturitě na gymnáziu v Hradci Králové a vysokoškolských studiích na Univerzitě Karlově v Praze, působil v letech 1866 – 1902 na Slovanském gymnáziu Olomouc jako profesor přírodopisu, matematiky a fyziky. Od roku 1902 do své smrti byl v Olomouci zakládajícím prvním ředitelem nově zřízené České reálky. Současně byl až do roku 1913 školním inspektorem pro české školy na Olomoucku. Profesoru  Polívkovi učarovala tajemná říše rostlin Jako stříbrná nit se jeho životem prolíná snaha popularizovat vědecké poznatky. Již za studií v Praze vydal v roce 1883 Etymologický slovník latinského názvosloví přírodopisného. V roce 1885 vydal příručku Pod mikroskopem a ve výroční zprávě Slovanského gymnázia za rok 1890/91 publikoval příspěvek Cizopasné rostliny jevnosnubné. V následujících letech plodně spolupracoval s malířem Adolfem Kašparem (bývalý žák Slovanského gymnázia) a s  vydavatelem  Romualdem Promberberem. I při tehdejších skromných polygrafických možnostech vznikly velmi hodnotné, celostátně užívané učebnice Rostlinopis (1896) a Živočichopis (1897), které vyšly do roku 1947 v 16 reedicích. Vrcholem Polívkova tvůrčího úsilí je unikátní čtyřdílná Názorná květena zemí koruny české (1899 – 1903), dílo dodnes uznávané i v zahraničí, které obsahuje přes 300 původních vyobrazení. V roce 1912 vydal Klíč k úplné květeně zemí koruny české a Atlas k rostlinopisnému klíči. Mimořádně hodnotné jsou i jeho Užitkové a pamětihodné rostliny cizích zemí (1908). Kromě pedagogické a publikační činnosti byl znám jako vzorný vlastenec s velikou zásluhou o zřízení české reálky v Olomouci. Společně se svojí manželkou založil nadaci pro podporu nemajetných studentů.
Z úcty k této významné olomoucké osobnosti byla po jeho smrti pojmenována v Olomouci ulice a po válce nesla olomoucká reálka jméno Polívkovo státní reálně gymnázium. U příležitosti 10. výročí jeho úmrtí byl ve Smetanových sadech odhalen pomník: socha pána s kytičkou a skromným jménem František Polívka (dílo akademického sochaře Julia Pelikána).(Pozn: V tradici tvorby učebnic pokračují i někteří profesoři současného pedagogického sboru Slovanského gymnázia. Např. RNDr. Jan Jelínek je hlavním autorem celostátně užívané učebnice Biologie pro gymnázia).
Pospíšil Ladislav, Ing. arch. – jazzman, hudební publicista a organizáto (nar. 20. června 1927 v Košicích) studoval na Slovanském gymnáziu ve válečných letech (maturoval v roce 1946). Po absolvování brněnské VŠT pracoval ve Stavoprojektu, v Pozemních stavbách a od roku 1971 v Druposu. Realizoval projekty v Uniově, v Horce nad Moravou, v Prostějově aj. Jeho celoživotním zájmem byl jazz. V roce 1955 založil v Olomouci Kroužek přátel jazzové hudby, jehož činnost po řadu desetiletí řídil. Je spoluorganizátorem jazzového festivalu v Přerově a za kulturní zážitky mu vděčí i Olomoučané (organizátor Jazzových dnů).
Pospíšil Leopold  JUDr. -  právník,  redaktor, předseda Hanáckého aeroklubu Olomouc
(nar. 21. srpna 1898 ve Vídni; zemřel v Oregonu (USA) 13. března 1982) absolvoval Slovanské gymnázium v roce 1917. Po studiích práv v Praze se rozhodl pro vlastní právní praxi v Olomouci, kde se mimořádně angažoval v Sokole (byl vzdělavatelem a redaktorem sokolského Věstníku) a ve 30. letech se spolupodílel na formování Hanáckého aeroklubu Olomouc, v němž probíhala intenzívní letecká příprava a sportovní pilotní výcvik mladých mužů, z nichž řada (včetně studentů a absolventů Slovanského gymnázia z 30. let) bojovala na frontách II. Světové války (např. v největším leteckém konfliktu dějin - v Bitvě o Británii).
V 30. letech byl předsedou správní rady fy Zora. Ihned od března 1939 organizoval protinacistický odboj. Na rodinném statku ve Vojnicích umožnil přežití několika pronásledovaným spoluobčanům. Sám pak byl vězněn v koncentračních táborech. Bohužel se nevyhnul vlastní perzekuci ani po válce. Za dramatických okolností uprchl s rodinou po komunistickém puči do Západního Německa a posléze do USA, kde mj. organizoval čs. exilovou inteligenci (Jeho syn Leopold, rovněž absolvent Slovanského gymnázia /1942/ byl dokonce ve dvou funkčních obdobích předsedou Kanadsko-americké společnosti pro vědy a umění, sdružující čs. exilovou inteligenci a mj. z titulu této funkce navrhoval Jaroslava Seiferta na udělení Nobelovy ceny za literaturu, což - jak víme, Komitét pro udílení Nobelových cen akceptoval!).
Prachařová Evženie - vlastivědná pracovnice a tajemnice VSMO(nar. 29. července 1929 v Olomouci; zemřela tamtéž 30. června 1998) maturovala na Slovanském gymnáziu v roce 1949. Ačkoli pracovala jako zdravotní laborantka, její zájem o vlastivědu Olomoucka a střední Moravy, v níž mimořádně vynikala, ji přivedl do Vlastivědné společnosti muzejní, v níž pracovala jako tajemnice v letech 1986 – 1998. Perfektně zvládala němčinu (dokonce několik dialektů), svůj organizační talent uplatňovala i při organizování přednášek, besed a exkurzí. K lítosti všech členů společnosti zemřela náhle při práci pro VSMO.
Prasek Vincenc - středoškolský pedagog, obrozenecký spisovatel (nar. 9. dubna 1843 v Milovicích u Opavy, zemřel v Napajedlích 31. prosince 1912) Patřil k zakládajícím profesorům Slovanského gymnázia v roce 1867, na něž nastoupil po vlastních gymnazijních studiích v Opavě a vysokoškolských studiích filologie ve Vídni a ve Vratislavi. Na Slovanském gymnáziu učil češtinu, latinu, řečtinu a němčinu. Krátce pak působil na gymnáziích v Chrudimi a v Táboře, avšak do Olomouce se vrátil. V letech 1871 – 1883 působil opět na Slovanském gymnáziu a v Olomouci se čile zúčastnil českého společenského života. Byl spoluzakladatelem Matice školské, iniciátorem založení Vlasteneckého spolku muzejního v roce 1883, je autorem názvu tehdy nově vzniklého pěveckého sdružení Žerotín. V letech 1883 - 1895 působil na českém matičním gymnáziu v Opavě, aby se opět vrátil na Slovanské gymnázium, na němž působil dalších 10 let až do svého penzionování v roce 1905. V Opavě byl mimořádně aktivní jako český buditel, vlastivědný pracovník a historik. V roce 1902 založil historický sborník Selský archiv. Na odpočinku žil u své dcery v Napajedlech. V Olomouci i v Opavě je k uctění jeho mimořádných zásluh pojmenována ulice.
Prečan Leopold, ThDr. - docent, arcibiskup olomoucký a metropolita moravský
(nar. 8. března 1866 ve Velkém Týnci; zemřel na Sv. Kopečku u Olomouce 2. března 1947)
Ke svému postavení se vypracoval mimořádnou houževnatostí, inteligencí a pílí. Na svůj prostý selský původ byl tak hrdý, že tři zlaté pšeničné klasy v modrém poli si zvolil jako součást svého biskupského erbu. Hané zůstal věrný po celý život. Po skvěle absolvovaném studiu na Slovanském gymnáziu v letech 1877 - 1885 (dvojku měl jedině v kvintě - z řk náboženství) absolvoval Cyrilometodějskou bohosloveckou fakultu. Na kněze byl vysvěcen v roce 1889 a jeho první kaplanská působiště byla v Bartošovicích u Příbora a v Kelči.
Od roku 1894 dvacet let přednášel na CMTF církevní právo (dosáhl akademické hodnosti docenta). Jeho odborná právnická zdatnost se projevila při přípravě nového církevního zákoníku (Codexjuriscanonici). Prečanovo zpracování bylo Svatým stolcem do nového kodexu převzato beze změny a papež Benedikt XV. autora vyznamenal hodností papežského komořího. Také jako sekretář olomoucké arcibiskupské konzistoře dr. Prečan vynikal pracovitostí a hýřil iniciativou. Správu arcidiecéze převzal 30. prosince 1923 v době zjevného napětí mezi katolickou církví a čs. státem, těsně po pozemkové reformě, v níž arcibiskupství ztratilo 92 % orné půdy, v době módní vlny „odpadlictví“ a na prahu hospodářské krize. Prečanovo diplomatické urovnání vztahů se státem se projevilo přátelskými návštěvami presidenta T. G. Masaryka a dr. E. Beneše v olomouckém arcibiskupském paláci. Své mimořádné organizační schopnosti arcibiskup Prečan osvědčil jako hlavní organizátor křesťanských unionistických sjezdů na Velehradě (1924, 1927 a 1936), v Lublani (1925) a v Praze (1932). V roce 1935 předsedal přípravnému výboru Prvního celostátního sjezdu čs. katolíků v Praze, který svou mohutností a pojetím udivil tehdejší svět. Největší úctu si však arcibiskup Prečan vydobyl jako moudrý národohospodář, finančník a investor, který v době krize prozíravě vytvářel každoročně tisíce pracovních příležitostí.
Kromě rekonstrukce a budování nových církevních staveb budoval hospodářské objekty, sloužící obecnému prospěchu dodnes (např. obilní silo v Holešově, hydroelektrárnu na Čeladné, strojní pily na Ostravici a v Rajnochovicích, železniční vlečku a zotavovnu v Bílé, olomouckou tiskárnu Našinec, kroměřížský pivovar, školu v Pržně, kněžský lázeňský dům v Karlových Varech, rekonstruoval olomoucký kněžský seminář atd.) Osmdesátiny presidenta T. G. Masaryka oslavil darem půl miliónu korun na stavbu útulku pro důchodce. Dr. Prečan byl i znalcem a štědrým mecenášem umění. V kontextu vývoje poválečné společnosti v Československu docela chápu vznik „Prečanova pokladu“, který byl 18. května 1992 objeven při archeologickém průzkumu v základech olomoucké arcibiskupské rezidence. Obsahuje na 450 sbírkových předmětů ze slonoviny, z porcelánu, majoliky, ale i orientálních sečných zbraní nedozírné hodnoty (tato vzácná Prečanova sbírka, která tak byla uchráněna před konfiskací komunistickým režimem, se stala základem expozice současného unikátního Arcibiskupského muzea v Olomouci). Avšak nejznámějším činem dr. Prečana je vybudování moderního chrámu sv. Cyrila a Metoděje na olomouckém předměstí v Hejčíně, vysvěceného roku 1932, v jehož kryptě je pochován.
O morální úrovni tohoto absolventa Slovanského gymnázia svědčí skutečnost, že byl zcela prvním církevním představitelem na světě, který ve svém pastýřském listu z 11. ledna 1930 píše (cituji): „…rozhořčeně odsuzuji hrubé porušování lidských práv a řádů vládou sovětů. Její stupňované násilí pokládám za výsměch lidské civilizaci…“. Jako jediný veřejný činitel působící ze Protektorátu dr. Prečan nesložil režimem požadovaný slib věrnosti Třetí říši a v době Heydrichiády neohroženě odmítl odsoudit svého diecézního kněze, předsedu exilové londýnské vlády Msgre. Šrámka za schvalování atentátu v čs. vysílání londýnského rozhlasu. Je paradoxem osudu, že člověk po celý život vytvářející společensky prospěšné hodnoty byl v květnových dnech roku 1945 osobně svědkem požáru chrámu na Sv. Kopečku, kde posléze 2. března 1947 zemřel. Na skvělého absolventa Slovanského gymnázia dr. Leopolda Prečana můžeme vzpomínat s hrdostí a upřímným obdivem.
Proček Jaroslav, MUDr. CSc. - významný ortopéd, univerzitní učitel(nar. 7. října 1929 v Blansku; zemřel v Olomouci 29. října 1992) absolvoval Slovanské gymnázium v roce 1948 a po studiu medicíny se specializoval na ortopedii (od roku 1962 na LF UP).
Procházka František S. - učitel, spisovatel, překladatel a knihovník
(nar. 15. ledna 1861 v Náměšti na Hané; zemřel v Praze 28. ledna 1939) je rovněž absolventem Slovanského gymnázia (v roce 1881). Po maturitě studoval nejdříve bohosloví, avšak v roce 1883 přešel na Filosofickou fakultu KFU v Praze, kde studoval latinu, řečtinu a češtinu. Po promoci v roce 1887 působil jako učitel na pražských školách. Vydal přes 30 básnických sbírek. Mj. je i autorem veršované pohádky z prostředí hanáckého venkova „Ječmínek“.
Prucek Josef - archivář, vlastivědný spisovatel a publicista
(nar. 9. března 1926 v Olomouci) maturoval na Slovanském gymnáziu v roce 1945. Byl archivářem Olomouckého archivu, od roku 1968 vedl jeho samostatnou pobočku ve Šternberku (od roku 1971 měl ve své správě i depozitář v Uničově). Intenzivně se věnoval vlastivědné badatelské a publicistické činnosti, v níž pokračoval i po svém odchodu do důchodu v roce 1986. Publikoval ve vlastivědných sbornících, v odborném i v regionálním tisku (v letech 1974 - 1986 zejména do Kulturního zpravodaje Šternberka); dále do sborníků Historická Olomouc, Severní Morava, Výroční zprávy Památkového ústavu, v Ročenkách Státního okresního archivu v Olomouci. Jeho příspěvky v té době nalezneme v olomouckém kulturním měsíčníku Kdy - Kde - Co, ve Zprávách Vlastivědného ústavu v Olomouci, ve Vlastivědných listech a v deníku Lidová demokracie.
Přikryl Ondřej, MUDr. - senátor, spisovatel, starosta Prostějova(nar. 16. listopadu 1862 ve Výšovicích u Prostějova; zemřel v Prostějově 22. prosince 1936) Slovanské gymnázium absolvoval v roce 1881. Po studiích medicíny se usadil v roce 1887 jako český lékař v Prostějově. Své síly věnoval národní, hospodářské a organizační práci pro město Prostějov. Zasadil se o vymanění prostějovské radnice z německé správy. Byl též zvolen starostou města Prostějova (1914 – 1919). Dal podnět k vybudování údolní přehrady u Stichovic (dnešní vodní nádrž Plumlov). Pečoval o osiřelé děti a zasloužil se o zlepšení zdravotní péče v Prostějově i na celé Moravě (Zdravotní zemský zákon 1909). Za jeho působení starosty byla dokončena stavba nové prostějovské radnice (15. 4. 1914). MUDr. Přikryl byl třikrát poslancem Moravského sněmu (1902, 1906, 1913). Pro funkční období 1920 - 1925 byl zvolen senátorem Národního shromáždění ČSR. Je autorem memoárových prací a poezie i prózy psané hanáckým dialektem (např. Hanácky pěsničke, Chabašči, Bévávalo, Časy tvrči než ocel, Ešče z Hané, Haná a Romža a další).
Ptašinský František, plukovník in memoriam – legionář, spisovatel a překladatel(nar. 15. prosince 1897 v Hranicích/Mor.; zemřel v Berlíně – Plötzensee 16. listopadu 1942). Od dětských let žil v Olomouci-Hodolanech. Maturoval na olomoucké České reálce v roce 1915. Ihned po maturitě narukoval na frontu První světové války, od r. 1916 byl v ruském zajetí a pak vstoupil do legií. Po návratu do vlasti v roce 1919 sloužil jako důstojník ČSA, věnoval se psaní a překladům z ruštiny. Od r. 1930 byl předsedou literárního střediska v Brně. Pro literární činnost užíval pseudonym Fráňa Ptašínský. Od dubna 1939 působil v odboji a 20. listopadu 1939 byl zatčen gestapem.
R
Reif Richard, MUDr., CSc. - docent urologie na LF UP(nar. 6. září 2009 v Olomouci) absolvoval naši školu v maturitním roce 1956. Následně studoval medicínu na LF UP. Po promoci v roce 1962 byl chirurgem nemocnice v Bruntále a od roku 1966 se specializoval na urologii ve FNO. Z tohoto oboru obhájil v roce 1988 kandidátskou práci; v roce 1990 se habilitoval. Kromě činnosti zástupce Urologické kliniky FNO se podílel na praktické výuce mediků, byl členem Komise pro státní zkoušky z chirurgie. Je autorem nebo spoluautorem 35 časopiseckých prací a monografií. Je korektorem periodika Urologie v praxi a rovněž aktivně pracuje v České lékařské společnosti JEP a v Evropské urologické společnosti.
Richter Alois - archivář, spisovatel, středoškolský profesor(nar. 19. listopadu 1884 v Mohelnici; zemřel v Tovačově 18. srpna 1958) studoval v letech 1895 – 1903 Slovanské gymnázium a následně CMBF (ordinován v roce 1907). Působil jako Byl vikářem farního kostela u sv. Mořice v Kroměříži, v letech 1937 - 1946 ředitelem arcibiskupského archívu a knihovny v Kroměříži. Má velké zásluhy na uchránění svěřených archiválií před válečnými škodami. Po válce působil pedagogicky na kroměřížských středních školách. Byl ve své době i uznávaným autorem odborných textů. 
Richter Antonín Felix - biochemik, vysokoškolský učitel(nar. 3. července 1895 v Dolanech u Olomouce; zemřel v Praze 8. září 1979) po maturitě na SGO v roce 1916 vystudoval v Praze biochemii. V poválečných letech působil na LF UP v Olomouci, kde zakládal katedru Lékařské biochemie. Po odchodu do Prahy byl přednostou II. Ústavu pro lékařskou chemii UK. Zabýval se výzkumem biologických pigmentů a klinickou biochemií. Dosáhl akademické hodnosti vysokoškolského profesora. Je autorem nnebo spoluautorem více než 100 knih, učebnic a původních vědeckých prací.
Rypka Josef - legionář, poštovní úředník(nar. 12. srpna 1872 v Ústí nad Labem; zemřel v Olomouci 28. července 1945) pocházel z železničářské rodiny. Obecnou školu navštěvoval v Provodově a gymnazijní studia zahájil v Litomyšli. Koncem primy přestoupil na Slovanské gymnázium, na němž maturoval s vyznamenáním v roce 1891. Stal se poštovním úředníkem v Olomouci, a od roku 1908 působil na nádražním poštovním úřadu v Přerově. Události první světové války ho přivedly do řad Čs. legií. Od listopadu 1918 řídil poštovní úřad Olomouc 1. V roce 1921 byl jmenován ředitelem a v tomto postavení byl v roce 1931 penzionován. Josef Rypka byl horoucím vlastence, aktivně působil v českých spolcích, např. v Matici školské, v Národní jednotě, v Nezávislé jednotě legionářské, ale i v Klubu přátel umění, v Botanické zahradě a od roku 1921 ve Vlastenecké společnosti muzejní (od roku 1939 byl jejím čestným členem). Věnoval se zejména hospodaření společnosti.
S
Sach Leopold - středoškolský profesor(nar. 19. listopadu 1851 v Kožušanech u Olomouce; zemřel v Holešově 24. července 1921) pocházel z Kožušan, na Slovanském gymnáziu maturoval v roce 1873. Po vysokoškolských studiích učil řadu let na Zemské reálce v Prostějově obdivuhodné kombinaci předmětů: českému jazyku, němčině, matematice a fyzice. Vděčně na něj vzpomínají na Gymnáziu Ladislava Jaroše v Holešově, které navazuje na tradice tamní reálky. K 1. srpnu 1899 byl totiž prof. Sach jmenován zakládajícím ředitelem Vyšší reálky v Holešově, na níž působil až do svého odchodu do penze.
Sedláček Jaroslav, MUDr. - lékař, odborný publicista(nar. 26. března 1924 v Olomouci; zemřel tamtéž 23. prosince 1986) je maturantem Slovanského gymnázia z roku 1943. Po vysokoškolských studiích působil v letech 1951 - 1957 na katedře lékařské fyziky LF UP a později na HES v Olomouci. Je spoluautorem několika vysokoškolských učebnic. Aktivně pracoval i v Sekci Slovanského gymnázia VSMO.
Sedláčková, roz. Reindlová Jitka - hudební pedagožka, sbormistryně(nar. 16. února 1905 V Olomouci; zemřela v Brně 28. dubna 1951) maturovala na Slovanském gymnáziu v roce 1924 a po absolutoriu brněnského Učitelského ústavu působila na obecných a měšťanských školách v Olomouci (1929 - 1942) a poté do roku 1951 v Brně. Plných 25 let se věnovala práci s dětskými sbory (v Olomouci vedla osmdesátičlenný dětský sbor!). Byla i metodičkou hudební výchovy a v letech 1947 - 1948 působila jako lektorka na katedře hudební výchovy Pedagogické fakulty. Její památce věnoval skladatel Zdeněk Blažek sbor „Podzim“ (na slova Františka Halase).
Scheinar Jiří, MUDr., CSc. - univerzitní profesor, významný chirurg, urolog(nar. 29. října 1919 v Ostravě – Svinově; zemřel v Olomouci 27. října 1998) absolvoval Slovanské gymnázium v roce 1948. Po studiích lékařství působil od roku 1954 na urologické klinice FNO (v letech 1990 – 1995 byl přednostou této kliniky). Od roku 1990 přednášel na Lékařské fakultě UP dětskou urologii. Jeho vědeckovýzkumná činnost, jejíž výsledky publikoval v 80 vědeckých monografiích a článcích, byla zaměřena zejména na karcinom prostaty.
Schenk Antonín, JUDr. - osobní tajemník presidenta T.G. Masaryka(nar. 23. prosince 1896 na Sv. Kopečku u Olomouce; zemřel v Praze 20. května 1970) maturoval na Slovanském gymnáziu ve válečném roce 1916. Po právnických studiích vykonával funkci odborného rady kancléře prezidenta republiky a v roce 1928 jej pan prezident T.G.Masaryk jmenoval svým osobním tajemníkem. Podílel se tak na všech prezidentových rozhodnutích. Tuto funkci vykonával až do smrti TGM v roce 1937. 
Skokánková Milada - knihovnice, autorka memoárů
(nar. 5. března 1911 v Olomouci; zemřela tamtéž 30. března 1995) pocházela z rodiny středoškolského profesora Josefa Bílého (1883 - 1953). Patří k prvním maturantkám olomouckého Dívčího reformního reálného gymnázia. Od listopadu 1954 pracovala téměř 20 let v Krajské knihovně Olomouc v oddělení katalogizace knih, později jako vedoucí oddělení a počátkem šedesátých let jako zástupkyně ředitele. Je autorkou vzpomínek na svého manžela, válečného hrdinu škpt. Jana Skokánka (1900 - 1944).
Skopalík Jan, JUDr. - právník a odborný publicista(nar. 30. prosince 1921 ve Vsisku) maturoval na Slovanském gymnáziu v roce 1941. Po válce vystudoval na UK v Praze práva a usadil se ve Velkém Týnci. V důsledku perzekuce tehdejšího režimu musel svou praxi podnikového právníka v Obchodních sladovnách Olomouc přerušit a svůj „kádrový profil“ si v letech 1951 - 1953 „vylepšovat“ jako dělník olomoucké teplárny. Ke své profesi se pak vrátil v podniku JUTA a posléze v Solných mlýnech v Holici. V roce 1961 byl zvolen do rady MNV a o dva roky později se stal předsedou Kulturního a společenského střediska ve Velkém Týnci, které bylo pod jeho vedením brzy nejlepší v okrese. V letech 1963 - 1968 byl ředitelem Komunálních služeb ve Velkém Týnci. Zasloužil se o záchranu chátrajícího objektu místního zámku. Své ovoce přinášela i Skopalíkova koncepce rozvoje obce… S nástupem „normalizace“ byl dr. Skopalík zbaven všech funkcí v obci. Vrátil se do Olomouce a až do svého odchodu do důchodu působil jako právník Dopravních staveb Olomouc. Publikoval články v odborných časopisech a v regionálním tisku.
Skopalík Jindřich - středoškolský pedagog
(nar. 13. ledna 1920 ve Vsisku u Velké Bystřice; zemřel v Mikulově 15. února 2000) maturoval na Slovanském gymnáziu v roce 1939. Po válce studoval filologii a celý život se věnoval pedagogické profesi na středních školách na jižní Moravě. Od mládí se zajímal o lidovou slovesnost a lidové zvyky na Hané. O kultuře, folkloru a o zvycích z jižní Moravy publikoval zejména po roce 1989 v časopisu Moravský jih. V Týneckých listech publikoval vzpomínky na čas dětství a lidovou kulturu v rodném kraji. V roce 2000 psal tamtéž O čase adventním a vánočním. Hanácký kalendář 2007 otiskl jeho humorně laděný článek Gregofsky hode.
Skyva František - botanik, mykolog, středoškolský profesor(nar. v Luběnicích 12. února 1880; zemřel v roce 1966) po maturitě na Slovanském gymnáziu v roce 1899 a vysokoškolských studiích přírodních věd byl v letech 1905 - 1908 profesorem přírodovědy, matematiky a fyziky na své Almaematri. Přešel pak do Brna, kde se vypracoval na vedoucího botanického oddělení Zemského muzea. Ve své době byl renomovaným odborníkem, který byl autorem řady oblíbených atlasů hub.
Smékal Mojmír, JUDr. - právník, skladatel, saxofonista a hudební redaktor(nar. 27. května 1920 v Olomouci; zemřel v Praze 21. září 1995), který již za studií na Slovanském gymnáziu založil se svými spolužáky na přelomu let 1937-1938 první olomoucký swingový orchestr, který hrával zejména na studentských akcích pod názvem „Cholera - Boys“. Pravidelně vystupovali i na akcích v Prostějově. (Obtížně dostupný notový materiál tehdejších hitů jim obstarávala Mojmírova sestra, která byla svého času slavnou filmovou herečkou, působící pod uměleckým jménem Florence Marly - hrála m.j. ve filmu Krakatit princeznu). Mojmír maturoval v roce 1939 a po právnických studiích se stal redaktorem hudebního vysílání Československého rozhlasu.
Smital Jan - akademický malíř (nar. 24. června 1896 v Lošticích; zemřel v Olomouci 5. července 1955) maturoval na České reálce v Olomouci, kde jeho profesorem kreslení byl Karel Kellner. Absolvoval AVU v Praze, kde byl žákem prof. Nechleby. Podnikl studijní cesty do Bulharska, do Alžírska, do Jugoslávie, na Podkarpatskou Rus a na Moravské Slovácko. První samostatnou výstavu měl v roce 1929 v Prostějově. Po válce se trvale usadil v Olomouci. Stal se členem Skupiny olomouckých výtvarníků, v roce 1952 byl zvolen předsedou krajského střediska výtvarných umělců v Olomouci. Náměty čerpal z Olomouce a okolí. Při jedné z cest v terénu taky náhle zemřel. Pomník na jeho hrobě v urnové části ÚOH je ozdoben reliéfem dívky držící paletu (Jejím autorem je akad. sochař Baják).
Smyčka František, PhDr. – přírodovědec(nar. 19. července 1870 v Drahanovicích; zemřel v Kroměříži 1. května 1918) studoval Slovanské gymnázium. Po maturitě v roce 1891 nejdříve studoval bohosloví, ale po dvou letech přešel na KFU do Prahy, kde studoval přírodní vědy. Během vysokoškolského studia asistoval v Museu království českého u prof. Friče. Po promoci působil jako středoškolský profesor v Prostějově, od roku 1907 byl okresním školním inspektorem v Zábřehu na Moravě a posléze se vrátil k pedagogické praxi na gymnáziu v Kroměříži. Byl významným badatelem čelechovického devonu a dlouholetým členem a činovníkem Přírodovědného klubu v Prostějově.
Smyčka Jan, MUDr. - lékař, regionální historik, druhý český starosta Litovle (nar. 21. května 1855 v Cholině; zemřel v Litovli 15. října 1927) po maturitě na Slovanském gymnáziu v roce 1876 a studiích medicíny v Praze se vrátil do rodného kraje. Od roku 1885 působil jako lékař v Litovli. Měl velkou přirozenou autoritu. Po vzniku ČSR v roce 1918 byl zvolen druhým českým starostou Litovle. Tuto funkci vykonával do roku 1924, kdy ze zdravotních důvodů abdikoval. Za Rakouska-Uherska byl vůdčí osobností českého vlasteneckého života v Litovli. Založil litovelské muzeum, psal kroniku muzea, vedl městský archív a Pamětní knihu města. Oblastí jeho zájmu byla etnografie a vlastivěda.
Smýkal Josef - redaktor, vydavatel, kulturní a divadelní pracovník(nar. 10. září 1863 v Drahlově; zemřel v Luhačovicích 2. června 1940)Po maturitě na Slovanském gymnáziu v roce 1884 byl úředníkem, od roku 1895 se věnoval novinářství. Postupně pracoval v redakcích ostravských Našich otázek, měsíčníku Kraj a v letech 1899 až 1907 byl odpovědným redaktorem Listů těšínských. Významně přispěl k jejich zdokonalení a zpestření o vlastenecky zaměřenou poezii a prózu. Aktivitami v četných spolcích přispíval k česko-polskému porozumění, byl činovníkem divadelního ochotnického spolku a často přednášel v Matici osvěty lidové… V časopisech mimo Slezsko psával pod šifrou J.S.D. Po návratu na Hanou redigoval v Prostějově časopis Národní jednoty Hlasy z Hané a od roku 1919 pokrokový deník Pozor. Od roku 1933 žil na odpočinku střídavě v Olomouci a v Luhačovicích, kde v roce 1940 zemřel.
Spáčil - Žeranovský Jan - hanácký spisovatel a redaktor
(nar. 26. ledna 1857 v Žešově u Prostějova; zemřel ve Šternberku 9. ledna 1905) navštěvoval obecnou školu v Prostějově, primu na latinském piaristickém gymnáziu v Kroměříži a následně Slovanské gymnázium Olomouc, na němž maturoval v roce 1878. Bohosloví, které bylo jeho prvotním rozhodnutím, však zanechal a věnoval se práci novináře a spisovatele. Od roku 1882 pracoval v redakci vídeňského časopisu „Der Parlamenter“, po jeho zániku byl v redakcích řady časopisů, např. pražské „Politiky“, v letech 1894 - 1901 v brněnském „Hlasu“ a v závěru své kariéry v olomouckém „Našinci“. Jeho vlastní jméno je Jan Spáčil (na jeho počest je v Brně - Černovicích pojmenována ulice). Užíval pseudonym P.S.Eudonym. Oblíbená byla jeho přírodní lyrika, např. „První jaro“, psal i v nářečí, např. „Motivy z Hané“. Z francouzštiny překládal dílo Victora Huga, naopak do němčiny překládal dílo Karla Havlíčka Borovského a Jaroslava Vrchlického. Jeho nejznámější sbírkou je „Výše a propasti“. Je pohřben v Prostějově. Vzpomínkou na Spáčilova studentská léta na Slovanském gymnáziu mohou být verše: Víš, jak jsme jednou v neděli/šli polem láskou zardělí - já zřím vše jak v den dnešní - a jak jsme potom na chvíli/své kroky tiše stavili/pod bílou květem třešní?...
Stejskal Cyril ,PhDr. - vysokoškolský docent pedagogiky a psychologie, politický vězeň (nar. 31. prosince 1890 ve Štarnově; zemřel v Novém Městě pod Smrkem 10. září 1969) Pocházel ze starobylého selského rodu. Narodil se ve Štarnově jako nejmladší z pěti sourozenců. Na Slovanském gymnáziu maturoval s vyznamenáním v roce 1910.Na Filosofické fakultě UK byl posluchačem profesorů T. G. Masaryka, F. Krejčího, F. Drtiny a F. Čády. Získal způsobilost pro vyučování v oborech klasické filologie (latina, řečtina a francouzština). Pod vedením prof. dr. Františka Čády se zaměřil na studium a vědeckou práci v oborech pedagogika a psychologie. Zpočátku pedagogicky působil na pražských gymnáziích. Od roku 1913 se věnoval pedopsychologické diagnostice v Ústavu pro výzkum dítěte v Praze. Absolvoval studijní pobyty na universitách v Hamburku (u zakladatele „diferenciální psychologie“ prof. Williama Louise Sterna) a v Ženevě (u prof. ÉdouardaClaparéda). Po návratu hojně časopisecky publikoval, spoluzaložil Studentskou poradnu pro volbu povolání; jeho řečnické a argumentační umění jej postavilo do čela pedagogických sjezdů pro výzkum dítěte v Praze (1926 a 1934) a v Bratislavě (1930). Dr. Stejskal byl počátkem třicátých let jmenován členem komise expertů pro reformu střední školy pro MŠNO. Od roku 1936 řídil Zemský pedologický ústav v Praze. Počátkem 30. let vypracoval i projekt reformy Jugoslávského školství, za což byl 18. 4. 1935 v Bělehradě dekorován srbským carem Petrem II. Řádem sv. Sávy III. stupně. Společně s prof. Josefem Švejcarem a dr. Václavem Vojtou založil Ústav pro matku a dítě v Praze - Hodkovičkách.
Od roku 1936 vedl redakci Věstníku pedagogického a na FF UK se habilitoval v oboru pedagogika. Za okupace učil na gymnáziu v Křemencově ulici. Byl aktivní v protinacistickém odboji (mj. v tzv. „Hradní trojce“ pro oblast školství a kultury). V době Pražského povstání byl jmenován velitelem okrsku Praha - Jih v hodnosti generála ČSA v zál. Po obnovení činnosti vysokých škol byl pověřen přednáškami z pedopsychologie.
Tomuto významnému pedagogovi a odborníkovi, který mimořádně prospěl rozvoji svého vědního oboru u nás i v zahraničí, byla jeho profesní, ale i lidská životní dráha doslova přervána vypovězením jeho pracovního úvazku na Univerzitě Karlově po komunistickém puči v únoru 1948. Současně bylo přerušeno jeho profesorské řízení i jmenování rektorem Masarykovy univerzity v Brně.Tento vědec, autor koncepce vesniček SOS, expertní a tvůrčí organizátor našeho i zahraničního školství, odborný spisovatel, vynikající řečník, demokrat a humanista přišel ze dne na den o existenční zajištění. V roce 1949 byl předčasně penzionován a v červnu 1950 přepaden státní bezpečností a po více než rok trvající vazbě byl v září 1951 protiprávně odsouzen za vlastizradu. Záminkou byly jeho cesty do zahraničí, na něž byl zván na mezinárodní konference a k přednáškám na univerzitách. Postupně byl internován mj. ve věznicích Pankrác - Bory - Mírov - Brno - Ilava - Leopoldov. Ve vězení dostal tuberkulózu, při výsleších mu vyrazili zuby, později téměř oslepl. Z vězení byl propuštěn po více než deseti letech internace na základě všeobecné amnestie v roce 1960. Dosud žijící spoluvězni podali svědectví o mravních kvalitách absolventa Slovanského gymnázia, pana doc. Stejskala, které prokazoval během věznění i v těch nejtěžších trestnicích.
S rodinou pak žil v Novém Městě pod Smrkem, kam byla deportována jeho manželka s dětmi (16letou dcerou a 14letým synem, kteří byli odvedeni policií přímo z vyučování) a s nezbytnými osobními věcmi brzy po jeho uvěznění. Majetek z jejich pražské vily (včetně rozsáhlé knihovny), byl rozkraden. Děti nesměly studovat… V době Pražského jara v roce 1968 se doc. Stejskal nakrátko vrátil na FF UK v Praze. Jeho podlomené zdraví mu však neumožnilo se z návratu na akademickou půdu těšit dlouho. Zemřel 10. září 1969. Dosud však nebyl rehabilitován, jeho jméno není po roce 1948 uváděno v žádném psychologickém či pedagogickém slovníku. Slovanské gymnázium se však k odkazu svého absolventa v maturitním ročníku 1910 doc. PhDr. Cyrila Stejskala hrdě hlásí!
Stejskal Josef Rostislav, ThDr. - biskup Církve československé husitské(nar. 27. dubna 1894 v Hostkovicích; zemřel v Olomouci 18. září 1946) po absolutoriu Slovanského gymnázia v roce 1914 studoval v Olomouci římsko-katolické bohosloví. Po vzniku ČSR z katolické církve vystoupil. Byl spoluzakládajícím členem Církve československé-husitské (8. ledna 1920) a jedním z jejích průkopníků na Moravě. Byl farářem ve Velkém Týnci a ve Vacanovicích. Po návratu ze studií v Paříži v roce 1924 byl tajemníkem patriarchy a 6. dubna 1925 byl zvolen biskupem CČSH moravským, s působností i pro Slovensko a Podkarpatskou Rus. V teologii CČSH hájil princip svědomí a formuloval text Vyznání víry československé. Byl i redaktorem Náboženské revue. V době svého pařížského pobytu napsal studii Les Proces de Jean Huss, jíž zpřístupnil osobnost a učení M.J.Husa západním teologickým kruhům.
Studnář František - okresní hejtman v Prostějově, vládní rada, znalec umění(nar. 10. dubna 1880 v Otinovsi u Prostějova; zemřel v Praze 22. srpna 1969) pocházel z rodiny řídícího učitele a nadšeného vlastivědného pracovníka Josefa Studnáře. Gymnázium začal studovat v Brně, maturoval v roce 1900 na Slovanském gymnáziu Olomouc a následně studoval v Praze práva. Po promoci v roce 1906 nastoupil jako koncipient na okresním hejtmanství v Prostějově, kde po vzniku ČSR v roce 1918 stanul v čele Okresního úřadu. Od roku 1928 byl okresním hejtmanem v Moravské Ostravě a v tomto úřadu setrval až do jeho zániku v roce 1941, kdy odešel do pense (v roce 1938 byl povýšen na vládního radu).Hejtman Studnář byl milovníkem umění a významně podporoval řadu začínajících umělců. Sbíral obrazy, mince a starožitnosti. Z finančních důvodů byl nucen v 50. letech ze své soukromé sbírky odprodat několik obrazů, což bylo totalitní mocí zneužito, kvalifikováno jako spekulace s obrazy a porušení devizového hospodářství. Lidovým soudem v Zábřehu na Moravě byl odsouzen k 3,5 letům odnětí svobody (ve věznici v Il´avě) a k propadnutí veškerého majetku. Dožíval pak u své sestry v Praze a u synovce akad. Malíře Josefa Hrádka (jehož byl kdysi mecenášem) v Jizerských horách. Žádost o rehabilitaci mu byla s nastupující „normalizací“ v roce 1969 zamítnuta. Satisfakci Vrchního soudu v Praze dostal až 24 let po své smrti v roce 1993.
Stýskal Jiří, PhDr., CSc., univ. prof. - literární historik a teatrolo g (nar. 30. srpna 1934 v Olomouci) po maturitě na Slovanském gymnáziu v roce 1952 vystudoval na FF UP obory český jazyk a dějepis. Vyučoval na středních školách v Jeseníku a v Zábřehu na Moravě a po krátkém působení ve Státní vědecké knihovně působí od roku 1961 na katedře českého jazyka a literatury FF UP. Předmětem jeho badatelského zájmu jsou dějiny evropského a českého divadla 20. století, dějiny umění a filmu. Spolupracoval na přípravě celostátní přehlídky vědeckých, populárně vědeckých a didaktických filmů a pořadů ACADEMIA Film Olomouc. Za knihu Bedřich Václavek a divadlo získal v roce 1971 prémii Českého literárního fondu. Publikoval pět desítek studií, věnovaných významným osobnostem olomouckého divadla. Po listopadu 1989 se stal zakladatelem a vedoucím nové Katedry teorie a dějin dramatického umění. V roce 1994 byl oceněn Zlatou medailí Univerzity Palackého, je členem Vědecké rady FF UP, akademického senátu UP a Rady Academia filmu Olomouc. Je rovněž nositelem Ceny města Olomouce v oblasti divadlo.
Sulovská Ivana (roz. Wiedermannová), MUDr. - lékařka, hematoložka (nar. 30. května 1956 v Olomouci)Maturitní zkoušku na Slovanském Gymnáziu v Olomouci absolvovala s vyznamenáním v roce 1975. Poté nastoupila na Lékařskou fakultu Univerzity Palackého v Olomouci, kde promovala v roce 1981. Profesní kariéru zahájila na Oddělení klinické hematologie ve Fakultní nemocnici Olomouc, kde zároveň v letech 1986 až 2001 působila jako zástupkyně přednosty pro léčebnou péči. Postupně se z tohoto oddělení podařilo vybudovat Hemato - onkologickou kliniku. V roce 2001 přešla na Transfuzní oddělení FN Olomouc, kde dosud působí jako vedoucí dárcovského úseku. Po celou dobu předává studentům všeobecného lékařství na LF UP své zkušenosti.
Svěrák Jaromír, MUDr., DrSc. - univ. profesor očního lékařství(nar. 9. června 1926 v Kelči na Valašsku) maturoval na Slovanském gymnáziu v roce 1945. Následně studoval medicínu na LF UK v Praze. Po promoci v roce 1950 působil krátce v Olomouci. Zakotvil ale na oční klinice LF UK v Hradci Králové, kde se posléze stal přednostou oční kliniky. Dne 15. června 1990 byl jmenován vysokoškolským profesorem. Je autorem, příp. spoluautorem 230 vědeckých prací ze svého oboru. O prestiži, kterou měl ve svém oboru svědčí jeho zvolení místopředsedou Oftalmologické společnosti. Je rovněž členem mezinárodní organizace oftalmologů ISCEV.
Svoboda Karel - ředitel Palackého gymnázia ve Valašském Meziříčí(nar. 27. října 1862 v Bystřici pod Hostýnem; zemřel ve Valašském Meziříčí 28. února 1937) po maturitě na Slovanském gymnáziu v roce 1882 vystudoval na KFU v Praze obory český jazyk, latinu a řečtinu. Předmětům své aprobace vyučoval převážně na prestižním Gymnáziu Františka Palackého ve Valašském Meziříčí, kde na něj vděčně vzpomínají, neboť na jeho bedrech spočinulo řízení této školy v těžkých válečných a prvních poválečných letech (1913 -1929).
Svozil Josef - novinář a poslanec
(nar. 18. dubna 1873; zemřel v Praze 28. března 1949)
Tento absolvent Slovanského gymnázia (1891) byl původně katolickým knězem (působil ve farnostech ve Slezsku a v Bystřici pod Hostýnem). Po konfliktu s arcibiskupstvím vystoupil v roce 1903 z církve, oženil se a svůj intelektuální potenciál uplatňoval jako novinář. Byl redaktorem „Moravského kraje“ v Brně a v letech 1909 – 1918 šéfredaktorem „Českého slova“. Věnoval se rovněž překladatelství. V roce 1918 byl členem Revolučního národního shromáždění a za Národně - socialistickou stranu byl senátorem..
Š
Ščudlík Svatopluk - varhaník, sbormistr a kulturní pracovník (nar. 10. prosince 1927 ve Frýdku-Místku; zemřel v Olomouci 15. prosince 1981) je maturantem Slovanského gymnázia z roku 1946. Hudebně se vzdělával u holického varhaníka J. Pavlovského a v hudební škole Žerotín, klavír a dirigování u Dalibora Doubka. V letech 1948 - 1962 byl kmenovým členem souboru Kašpárkova říše. Skládal scénickou hudbu a hrál na klavír. Byl sbormistrem Žerotína, v letech 1962 - 1972 řídil olomoucký pěvecký sbor Dvořák. Působil jako metodik krajského domu osvěty, od roku 1960 ředitelem Okresního domu osvěty a od 1. ledna 1970 řídil Park kultury a oddechu v Olomouci.
 Ščudlíková Dagmar – členka ochotnického divadla Mrštík a Kašpárkovy říše(nar. 16. dubna 1926 ve Frýdku-Místku; zemřela v Olomouci 27. června 1997) na Slovanském gymnáziu maturovala v roce 1945. Po celý život pracovala ve zdravotnictví. Se svým manželem Svatoplukem Ščudlíkem se významně podílela na kulturním životě města Olomouce.
Šimánková Jitka, roz. Gruberová - knihovnice, překladatelka a učitelka cizích jazyků(nar. nar. 24. července 1917 v Olomouci; zemřela tamtéž v roce 2011) je absolventkou České reálky Olomouc v roce 1934. Pracovala jako knihovnice. Byla vedoucí půjčovny pro dospělé v Krajské a později Okresní knihovně Olomouc. Učila rovněž němčinu a francouzštinu. Z obou jazyků také překládala.
Šišma František - středoškolský profesor, legionář, překladatel(nar. 31. srpna 1882 v Cholině; zemřel v Praze 19. února 1962)Po maturitě na Slovanském gymnáziu v roce 1902 studoval v Praze, kde posléze působil na reálce jako profesor. Během 1. světové války byl legionářem na italské frontě. Hojně překládal z Italštiny; mj. přeložil dílo B. Croceho. Hojně publikoval v dobovém tisku.
Škamrada Antonín - významný architekt Bystrovanský rodák Antonín Škamrada (nar. 4. prosince 1928) studoval olomouckou Českou reálku, na níž maturoval v roce 1948 ve třídě prof. Štěpánky Gregorové. Po studiích architektury působil v letech 1952 – 1956 jako asistent na katedře urbanismu Fakulty architektury VUT v Brně, dalších 11 let ve Stavoprojektu Olomouc a v letech 1967 - 1971 v Útvaru hlavního architekta města Olomouce. Od roku 1991 byl vedoucím ateliéru Státního ústavu pro rekonstrukci památkových měst a objektů v Olomouci. Souběžně se v letech 1982 - 1987 věnoval pedagogické činnosti na katedře výtvarné výchovy PdF UP.Jeho rukopis nese bezpočet projektů, které se po své realizaci staly neodmyslitelnou součástí našeho života. Projektoval např. mj. regeneraci historického jádra města Olomouce, Šumperka, Hranic, Nového Jičína, rekonstrukci Edelmannova paláce (Olomouc, Horní nám. 5), knihkupectví Velehrad, úpravy interiérů olomouckého Arcibiskupského paláce, rekonstrukci Stojanova na Velehradě, vnější plášť katedrály sv. Václava v Olomouci a rekonstrukci zámků ve Velkých Losinách, Tovačově, Mor. Třebové a aktuálně i olomoucké Konzervatoře evangelické akademie adal.
Z nově realizovaných staveb projektoval v Olomouci budovu Teplotechny, Vysokoškolské koleje na Envelopě, Krajský pedagogický ústav a řadu rodinných domů. Jeho autorskou pečeť nese interiér zámku ve Velké Bystřici, hlavní nádraží ČD Olomouc a Vrchní soud v Olomouci…
Ing. arch Antonín Škamrada se zúčastnil 23 architektonicko-urbanistických soutěží (včetně mezinárodních), v nichž získal 5 prvních cen, 3 druhé ceny a 2 kolektivní odměny (centrum bulharské metropole Varny). Pan ing. arch. Škamrada je jako architekt i jako olomoucký občan nejvíce hrdý na svůj podíl při rekonstrukci Klášterního Hradiska Olomouc, v němž projektoval generální opravu fasádního pláště (jehož rozvinutá délka je 1250 m!!!) s několika sty okny nejrůznějších velikostí a tvarů, s mřížemi a hektary omítek, se čtyřmi nárožními věžemi a velkou střední věží, která byla po požáru od roku 1856 bez vrcholu (podle starých rytin projektoval repliku původní barokní helmy). Projekt zahrnoval i výměnu krytiny na celé střeše, opláštění věží měděným plechem a úpravu všech čtyř nádvoří.
Profesní kariéra pana architekta Antonína Škamrady vyvrcholila projektem rekonstrukce tohoto olomouckého architektonického skvostu, který byl v roce 1995 vyhlášen národní kulturní památkou. Tato stavba získala v Olomouci „Cenu desetiletí“. K životnímu jubileu přejeme panu architektovi Antonínu Škamradovi, který maturoval na naší škole v roce 1948, do dalších let pevné zdraví a tvůr
Škoda Jakub - středoškolský profesor, spisovatel a překladatel(nar. 30. dubna 1835 v Počátkách u Havlíčkova Brodu; zemřel v Přerově 29. října 1885) patřil k zakládající generaci profesorů Slovanského gymnázia, na němž učil v letech 1867 - 1870 latinu a řečtinu. Poté se stal prvním ředitelem gymnázia v Přerově, kde působil až do své smrti v roce 1885. Své bohaté znalosti jazyků zhodnotil jako překladatel divadelních her zejména z francouzštiny, ale i jako autor ve své době oblíbených her. Na počest prof. Jakuba Škody nese současné přerovské gymnázium jeho jméno.
Špaček Richard, ThDr. – univ. profesor, děkan CMBF(nar. 23. listopadu 1864 v Laškově na Prostějovsku; zemřel v Olomouci 23. září 1925) maturoval na Slovanském gymnáziu v roce 1883 a po studiích teologie byl vysvěcen na kněze v roce 1887. Byl kaplanem v Potštátě u Hranic a farářem u sv. Michala v Olomouci. Vrátil se na Slovanské gymnázium a pedagogicky na něm působil jako katecheta římsko-katolického náboženství do roku 1912. Současně byl i katechetou na olomoucké německé reálce. Byl auterem mnoha náboženských spisů. Vyvrcholením jeho profesní kariéry bylo působení v čele Cyrilometodějské bohoslovecké fakulty ve funkci děkana.
Šprinc Antonín - středoškolský profesor, zakládající ředitel olomoucké knihovny(nar. 9. února 1887; zemřel v Praze 23. října 1925) pocházel z vlastenecké rodiny českého obuvníka, žijící na olomouckém předměstí v Nové Ulici. Po studiích na Slovanském gymnáziu si zapsal češtinu a němčinu na Univerzitě Karlově v Praze (V jeho vysokoškolském indexu je podepsán i jeden z jeho učitelů - prof. T. G. Masaryk). Dva semestry se ještě zdokonaloval v němčině na vídeňské univerzitě. Každé prázdniny se věnoval své veliké lásce - knihovnictví, jako knihovník Národní jednoty. Z amatérského entuziasmu se posléze vyvinul zájem profesní, který prof. Šprinc zdokonalil specializačním studiem v knihovnickém centru v Lipsku. Zpočátku byl středoškolským profesorem na gymnáziu v Zábřehu na Moravě a na Obchodní akademii v Prostějově, kde rovněž založil okresní osvětový sbor. K 1. srpnu 1920 byl jmenován ředitelem první české Městské knihovny v Olomouci. Její knižní fond během svého působení rozhojnil z 3 419 svazků na 15 828 svazků. Na městských předměstích vytvořil sedm knihovních poboček. Založil samostatné oddělení pro mládež a veřejnou čítárnu.
Svým přívětivým vystupováním a činorodým idealizmem získával nové a nové dobrovolné spolupracovníky. Sám přitom vyučoval ve státních knihovnických kurzech a pořádal knihovnické aktivy. Byl svolavatelem a organizátorem Prvního sjezdu knihovníků čs. veřejných knihoven, který se konal v Olomouci 17. června 1923. Prof. Šprinc byl rovněž aktivním činovníkem Spolku čs. knihovníků. Udržoval korespondenci s významnými osobnostmi české literatury. V jeho pozůstalosti se zachovaly dopisy Jaroslava Vrchlického, Jiřího Mahena, Arne Nováka a Václava Tilleho.
Citace v jeho četných článcích svědčí, že sledoval odborné publikace a periodika v zahraničí. Předmětem zájmu prof. Šprince byla problematika věcných katalogů, otázky četby mládeže a psychologie čtenáře. V odborných kruzích je prof. Šprinc dosud považován za největšího odborníka v knihovnictví, který svými názory výrazně předešel svou dobu. Pod jeho vedením se olomoucká Městská knihovna vyvinula v přední instituci kraje,. Prof.Šprinc inicioval v Olomouci akci na postavení pomníku Bedřichu Smetanovi v městském parku. Byl i nadšeným esperantistou. Od roku 1912 psal do olomouckého Pozoru divadelní kritiky, ve Stráži Moravy redigoval Hlídku národní výchovy a osvěty. O vážnosti, jíž požíval ve společnosti, svědčí i skutečnost, že byl zvoleným předsedou Spolku odborově organizovaných úředníků. V roce 1925 se projevila jeho těžká nemoc dvanácterníku. Po třech komplikovaných operacích ve věku 38 let ve vinohradské nemocnici zemřel. Jeho pohřeb v Olomouci byl doslova národní manifestací…Mezi stovkami návštěvníků olomouckých knihoven bývají denně desítky studentů Slovanského gymnázia. Málokterý z nich si uvědomuje, kolik pečlivé anonymní mravenčí práce je skryto v důmyslném systému knihovnictví. Můžeme být hrdí na to, že u zrodu instituce, usnadňující naši cestu za vzděláním (a u zrodu čs. knihovnictví vůbec) stál prof. Antonín Princ, absolvent Slovanského gymnázia z maturitního ročníku 1906.
Šprincová (roz. Kavanová) Stanislava, RNDr., CSc. - docentka hospodářské geografie (nar. 24. srpna 1924 v Olomouci) pochází z české vlastenecké rodiny (otec zahynul ve II. odboji). Maturovala na Slovanském gymnáziu v roce 1943 a po vysokoškolských studiích u nás i ve Francii působila od roku 1950 na katedře geografie PřF UP. Ve svém oboru publikovala několik monografií i řadu článků v regionálním a odborném tisku. Významně se angažovala i v organizaci Aliance Francaise, rozvíjející kulturní a odbornou spolupráci s Francií. Svými vzpomínkami přispěla do almanachů SGO. Je zpracovatelkou pozůstalosti významných olomouckých osobností - svého tchána prof. Antonína Šprince i manžela JUDr. et PhDr. Zdeňka Šprince.
 Šromota František, JUDr. – advokát, zemský poslanec, starosta Hranic n. Mor.(nar. 28. listopadu 1853 v Penčicích na Přerovsku; zemřel v Hranicích/Mor. 26. října 1912) V roce 1873 maturoval na SGO. V r. 1903 zvolen prvním českým starostou města Hranice. Redaktor a zakladatel časopisů Hranicko-lipnické noviny, Hlasy z Pobečví. Od r. 1906 moravský zemský poslanec.
Švec Václav, MUDr., CSc. - univ. profesor očního lékařství, rektor UP(nar. 22. prosince 1922 v Karviné; zemřel v Olomouci dne 26. července 1986). V roce 1941 maturoval na Slovanském gymnáziu. Byl jedním z prvních absolventů studia lékařství na LF UP v Olomouci (1952). Jako oční lékař působil v Prostějově a v Olomouci, dva roky působil jako expert v Tunisu. Od roku 1971 byl přednostou oční kliniky FNO, v roce 1980 byl jmenován rektorem UP.
Štajgr František JUDr. - univ. prof. občanského práva procesního, akademik ČSAV(nar. 14. listopadu 1895 v Bělkovicích; zemřel v Praze 31. srpna 1972)Přímo z lavic Slovanského gymnázia narukoval na frontu První světové vílky. Po návratu z ruského zajetí studoval od roku 1919 právnickou fakultu UK v Praze. Následně působil 14 let jako soudce v justiční službě na Slovensku. Od roku 1935 přednášel občanské právo procesní na právnické fakultě KU v Bratislavě, kde byl v roce 1937 jmenován mimořádným profesorem. Po vzniku Slovenského štátu musel Slovensko opustit a válku přečkal se rodinou ve svém rodišti. Po válce byl jmenován vysokoškolským profesorem civilního soudního řízení na Universitě Karlově v Praze. Po zřízení katedry občanského práva stál v jejím čele až do svého penzionování v roce 1969. V mezidobí zastával řadu akademických funkcí (mj. byl proděkanem i děkanem právnické fakulty UK). Napsal významné právnické knihy, např. Zásady civilního řízení soudního (1945), Konkursní právo (1947), Materiální pravda v občanském soudním řízení (1954), Československé mezinárodní civilní právo procesní (1967) adal.
Štefl Václav – profesor a správce knihovny Slovanského gymnázia(nar. 7. září 1874 ve Výrově na Plzeňsku; zemřel v Olomouci 15. července 1917) který učil na Slovanském gymnáziu v letech 1880-1909 latině, řečtině , češtině a těsnopisu (tedy plných 29 let!). Ve své době byl velkou pedagogickou autoritou. Po dobu dvou let byl též správcem knihovny a provedl katalogizaci všech svazků ústavu. V roce 1907-1908 byl jmenován správcem ústavu. Za dlouholeté pedagogické zásluhy byl jmenován školním radou.
Štembírek Oskar - báňský inženýr, lexikograf a překladatel(nar. 6. dubna 1921 ve Studené Loučce) zahájil středoškolské studium na gymnáziu v Zábřehu na Moravě a dokončil ho maturitou na Slovanském gymnáziu v roce 1942. Jako příslušník „Ročníku jednadvacet“ strávil 3 roky na nucených pracích v Německu. Po návratu vystudoval ostravskou Vysokou školu báňskou a ve své praxi se specializoval na důlní stavby (podnik Báňské projekty). Měl skvělé jazykové znalosti, pracoval jako lexikograf, tlumočník a překladatel. Byl členem Svazu tlumočníků a překladatelů a dlouholetým vedoucím sekce České vědeckotechnické společnosti při Domě techniky Smor kraje. Po roce 1989 uplatnil i svůj talent publicisty.
Šula Bohumil, RNDr. - botanik, muzeolog, skaut, spisovatel(nar. 3. ledna 1920 ve Stavenicích u Úsova; zemřel v Olomouci 2. listopadu 2001) po maturitně na Slovanském gymnáziu (1940) studoval přírodní vědy na univerzitě v Brně, kde promoval v roce 1947. Po absolutoriu základní vojenské služby nastoupil na katedře botaniky Přírodovědecké fakulty UP, odkud v roce 1951 přešel do olomouckého Vlastivědného muzea („Studijní a lidovýchovný ústav kraje Olomouckého“), jehož součástí byla tehdy i olomoucká hvězdárna, vznikající zoologická zahrada, Ústav léčivých rostlin ve Velkých Losinách, Arboretum v Bílé Lhotě a pět jeskynních systémů.
Dr. Šula se zasloužil o odborné uspořádání muzejních sbírek a o modernizaci muzea. Sám se věnoval botanickému výzkumu vápnomilné květeny v Mladči a externě přednášel na PřF UP. Byl rovněž spoluzakladatelem Vlastivědné společnosti muzejní. Celonárodní věhlas mu ale přineslo spoluautorství a účinkování v mimořádně oblíbeném pořadu ostravského televizního studia „Lovy beze zbraní“ (režisér Fr. Mudra).Pan Dr. Bohumil Šula byl vynikajícím znalcem přírody Severní Moravy. Od dětství byl aktivním skautem a skautským aktivitám se naplno věnoval po roce 1989. Byl instruktorem Lesní školy v Drozdovské pile a ve Smrčině nad Sobotínkem. Jeho školeními prošly stovky skautských vůdců.Odborné i popularizační články dr. Šuly jsou četné i ve vlastivědném a denním tisku (Zprávy VSMO, sborník Středisko, časopis Slezského muzea v Opavě, prostějovská Štafeta, Kdy-Kde-Co? v Olomouci...). Milovníkům přírody a skautům odkázal 4 svazky svých „Pohádek lesní moudrosti“.V duchu skautské tradice vedl pečlivě dokumentaci života své třídy ze Slovanského gymnázia i všech pomaturitních setkání spolužáků. 
Švec Václav, MUDr., CSc. - univ. profesor očního lékařství, rektor UP(nar. 22. prosince 1922 v Karviné; zemřel v Olomouci dne 26. července 1986) V roce 1941 maturoval na Slovanském gymnáziu. Byl jedním z prvních absolventů studia lékařství na LF UP v Olomouci (1952). Jako oční lékař působil v Prostějově a v Olomouci, dva roky působil jako expert v Tunisu. Od roku 1971 byl přednostou oční kliniky FNO, v roce 1980 byl jmenován rektorem UP.
Švéda Josef - chemik, univ. Profesor(nar. 12. září 1881 v Ptení na Prostějovsku; zemřel ve Vlkavě u Ml.Boleslavi 12. srpna 1929) na Slovanském gymnáziu maturoval v roce 1900. Od roku 1927 byl mimořádným profesorem anorganické chemie na UK v Praze. Zabýval se chemií vzácných zemin a analýzou plynů. Patří k zakladatelům mikroanalytických metod
T
Táborský František,prof.Dr.h.c.-pedagog,překladatel,bibliofil,národopisný spisovatel(nar. 16. ledna 1858 v Bystřici pod Hostýnem; zemřel v Praze 20. června 1940) pocházel z chudé rodiny obuvníka na Kamenci v Bystřici pod Hostýnem. Z tamní dvojtřídky nastoupil v roce 1870 na Slovanské gymnázium v Olomouci a po maturitě v roce 1878 studoval na FF KFU v Praze češtinu a němčinu. Po celý život učil na pražských středních školách (v letech 1911 - 1921 byl ředitelem Vyšší dívčí školy v Praze). Od svých gymnazijních studií psal poezii. Pod pseudonymem František Hostivít byl významným přispěvatelem almanachu moravské omladiny ZORA. Psal i prózu, překládal slovanské autory, byl redaktorem národopisné revue Naše Valašsko. Jeho rusofilství ho přivedlo dvakrát k návštěvě Ruska a k čilým kontaktům s tamními intelektuály. Byl aktivním členem Matice školské, angažoval se ve vlasteneckých spolcích Radhošť a Svatobor, byl spoluzakladatelem Matice moravské a prvním předsedou Spolku českých bibliofilů. Byl autorem řady monografií a odborné literatury. Jeho nesmrtelným dílem je etnograficky cenná kronika RUSAVA (ilustrovaná Františkem Kašparem). Jeho celoživotní dílo ocenila v roce 1938 Masarykova universita udělením doktorátu h.c. František Táborský je pohřben ve svém rodišti Bystřici p. Hostýnem.
Telíšek František, Paedr.. – pedagog, básník, prozaik, výtvarník(nar. 5. prosince 1931 na Svatém Kopečku u Olomouce), kde prožil i své dětství a mládí. Sem se vrací i ve své výtvarné a literární tvorbě. Po maturitě na Slovanském gymnáziu (1951) studoval UP a následně učil na školách v Lipníku nad Bečvou, v Prostějově a v Uničově, kde vychoval i několik reprezentantů v atletice. Své první literární pokusy učinil už během gymnazijních studií. Na souborné výstavě, prezentující jeho malířskou tvorbu, vystavoval 80 olejomaleb. Vydal prózu „Svatokopecké příběhy - aneb na Svatém Kopečku nežijí jen svatí“ a básnickou sbírku „Metamorfózy“.
Tomek Ferdinand , JUDr. - organizátor hudebního života, sběratel lidových písní(nar. 18. dubna 1874 ve Vídni; zemřel v Olomouci 11. prosince 1935) po maturitě na Slovanském gymnáziu v roce 1893 studoval práva v Praze a po promoci v roce 1897 se trvale věnoval advokacii v Olomouci. Mimořádně aktivně se podílel na českém kulturním životě tehdy převážně německého města Olomouce. Od roku 1901 byl členem pěveckého spolku Žerotín (v letech 1920 - 1935 byl jeho předsedou), současně byl od roku 1932 předsedou pěvecké župy Tovačovského, od roku 1907 ve výboru Divadelního družstva a jednoty české divadelní občanské besedy, byl velmi vlivným členem výboru české olomoucké Matice školské; věnoval se i hudební publicistice. Propagoval zejména Slováckou píseň a v roce 1927 vydal Národní písně Slovácka. Pravidelně publikoval i v Časopisu Vlastenecké společnosti muzejní.
Trapl Petr - profesor Slovanského gymnázia(nar. 29. června 1876 ve Stupné u Českého Krumlova; zemřel v Olomouci 25. června 1915) studoval a maturoval na gymnáziu v Českých Budějovicích a poté FF UK v Praze, kde promoval v roce 1899. Byl středoškolským profesorem matematiky a fyziky v Čáslavi, v Brně, v Přerově a od 1.9. 1903 až do své předčasné smrti 12 let na Slovanském gymnáziu Olomouc. Byl rovněž správcem profesorské knihovny, staral se o hmotnou podporu chudých studentů, přednáškami z matematiky a fyziky se podílel na zvyšování kvalifikace učitelů měšťanských škol, působil i v Krajinském odboru spolku čs. profesorů
Turek Josef – typograf, redaktor, editor, nakladatel(nar. 17. dubna v Přáslavicích) pochází a stále žije v Přáslavicích. Po maturitě na Slovanském gymnáziu v roce 1968 se vyučil typografem a pracoval v Moravských tiskařských závodech v Olomouci. V roce 1990 spoluzakládal nakladatelství FIN a od roku 1998 je majitelem a spiritus agens NAKLADATELSTVÍ OLOMOUC, které se specializuje na odbornou literaturu, učebnice, slovníky apod. Vydal mnoho desítek vyhledávaných knižních titulů pro nejrůznější vyučovací předměty a typy škol, čímž významně přispěl k zvýšení vzdělanosti nastupující generace. Vydal a sponzoroval i některé tituly krásné literatury a akce své Almaematris.
Tvrdoň František, PhDr. - lingvista, ředitel SGO, divadelní ochotník a muzikant(nar. v Kunovicích u Uh. Hradiště 26. března 1913; zemřel v Olomouci dne24. dubna 1981) pocházel z chudé rolnické rodiny v Kunovicích u Uherského Hradiště. Měl ještě tři mladší sestry. Když mu bylo 10 let, jeho otec odjel za prací do Argentiny, kde zemřel a rodina zůstala bez prostředků. Hmotná nouze mu neumožnila studovat. Vyučil se zedníkem. Pomáhal matce živit rodinu, pracoval u stavební firmy ve dne jako zedník a v noci jako hlídač na stavbě. Na učitelský ústav v Olomouci se mohl přihlásit teprve tehdy, až jeho mladší sestry začaly pracovat. Po maturitě nesehnal místo, tak se zas vrátil k zedničině. Tragicky osudná se mu stala léta okupace, kdy byl v roce 1942 přidělen na oddělení pro mladistvé na Úřadu práce v Olomouci. Zde zodpovídal za organizaci pracovních sil pro totální nasazení v Říši. I když svého tehdejšího postavení využil k individuální pomoci mnoha lidem a zapojil se do protifašistického odboje, jehož účastníkům obstarával falešné doklady, byl postiženými účastníky vnímán velmi nenávistně, čehož bylo bez přihlédnutí k polehčujícím okolnostem zneužito při jeho odstranění z funkce ředitele (a ze školství vůbec) v roce 1958.
Dr. Tvrdoň mohl studovat vysněnou vysokou školu až po válce. Studia češtiny, angličtiny a filosofie zahájil v Brně a po obnovení olomoucké univerzity je dokončil na UP v Olomouci. Po krátkém působení v Velkých Losinách nastoupil od 1. října 1948 svou pedagogickou dráhu na Slovanském gymnáziu Olomouc. V roce 1951 byl promován doktorem filosofie. Od roku 1954 byl ředitelem Slovanského gymnázia (resp. tehdy 1. jedenáctileté střední školy v Olomouci, tř. Jiřího z Poděbrad 13). Atmosféra mezilidských vztahů v profesorském sboru školy byla tehdy díky nasazeným komunistickým fanatikům velmi napjatá. Dnes chápu, proč chodíval školou vždy vážně a zachmuřen, ale vyvádění těchto bojůvek nešlo účinně čelit. Vlna rozhořčení absolventů (vyslaných za okupace na práce v Říši), účastnících se 90. výročí oslav založení Slovanského gymnázia, dala podnět k jeho odstranění z funkce z politických důvodů. Dr. Tvrdoň se tedy vrátil definitivně k zednické profesi, po léta jako prostý dělník, později jako mistr a stavbyvedoucí. Osobně jsem se setkal se svým ředitelem v roce 1960 na brigádě vysokoškoláků při stavbě Lisoven nových hmot ve Vrbně pod Pradědem, kde jsem mu podával cihly a on mě na oplátku učil nahazovat omítku (je to opravdu kumšt!). Večer pak přicházel na ubytovnu mezi vysokoškoláky, kteří se zaujetím naslouchali jeho vyprávění z cest západní Evropou, kterou v poválečných letech projel na kole… Posléze byl dr. Tvrdoň pověřen vedením knihovny Pozemních staveb Olomouc, kde setrval až do odchodu na penzi. Dr. Tvrdoň se celý život věnoval svým velkým láskám, českému jazyku a literatuře a studiu cizích jazyků. Psal básně, povídky, divadelní hry i odborné stati (vzhledem k výše popsaným okolnostem buď do „šuplíku“, nebo je publikoval pod cizím jménem), plynně hovořil anglicky, dánsky, švédsky, německy, rusky a srbochorvatsky. Po šichtě odpracované na stavbě po večerech soukromě vyučoval angličtinu. K jeho zálibám patřila i hudba. Vojenskou službu vykonával u vojenské hudby 6. „Hanáckého“ pěšího pluku v Olomouci, kde hrál na tubu. V dalších kapelách taky na basu a na housle
Pan ředitel PhDr. František Tvrdoň byl i přes nepřízeň osudu výraznou osobností olomouckého kulturního, vědeckého a pedagogického světa a - byť rozporuplně vnímán - i úctyhodnou pedagogickou osobností Slovanského gymnázia. Zemřel náhle 16. dubna 1981.
Tylich Jaroslav, Mgr. - výtvarný pedagog, vynikající fotograf, grafik, malíř, keramik (nar. 24. února 1927 v Olomouci; zemřel tamtéž 14. října 2001)Přinášíme vzpomínku paní profesorky PhDr.. Jarmily Fialové, zveřejněnou v almanachu …vzděláván budiž… v roce 2002
V roce 1995 nastoupil na Slovanské gymnázium v Olomouci, jako zástup za kolegyni na mateřské dovolené, malý muž vyššího věku, který brzy dokázal, že výtvarná činnost je jeho doménou – Mgr. Jaroslav Tylich.
Málokdo ze studentů a kolegů věděl, že v Olomouci, v níž žil a tvořil, se také 24. února 1927 narodil.
Rád vzpomínal na dobu studií na České reálce, na totální nasazení do Německa i na absolvování středního vzdělání na Slovanském gymnáziu v roce 1946 ve třídě C profesora Vladimíra Horčičky.Byl jedním z prvních absolventů Ústavu výtvarné výchovy FF UP a často se pyšnil svými učiteli F. V. Mokrým, J. Zrzavým, V. Navrátilem, A. Beranem a K. Lenhartem. Od roku 1951 vyučoval a svůj um a lásku k tvorbě předával mladším, později především středoškolským studentům. Působil na devítiletce v Bohuslavicích, na Gymnáziu Jana Opletala v Litovli a téměř 30 let na Střední pedagogické škole v Přerově, kde připravoval pro budoucí povolání učitelky mateřských škol a vychovatele. Zde si vybudoval pověst dobrého a zkušeného výtvarného praktika a ta ho přivedla ke spolupráci s katedrou výtvarné výchovy na Pedagogické a Filozofické fakultě UP kde léta působil jako vzorový učitel praxe studentů výtvarné výchovy. Tak se také stalo, že byl i mým vzorem a že jsem k němu cítila obdiv a respekt.Nyní to však už byl pro mne Jarek – kolega, sběratel různých materiálů, které shromažďoval doma i ve škole. Jeho úcta ke všemu, co vedlo k výtvarnému zpracování, byla obdivuhodná. Štosy papírů, dřívek, polystyrénu tak konkurovaly jeho pečlivě upraveným grafikám a malbám, na kterých znázornil své lásky i bolesti. No, abych řekla pravdu, spíše lásky. Většinu žen, i těch, které potkával na chodbách školy na „Pasteurce“ a obdařily ho kolegiálním úsměvem, zpodobnil. Ve své tvorbě dával přednost malým formátům. Přesné práci. Snad v tom nenašel soulad s mladšími výtvarníky, kteří upřednostňují velké formáty s atraktivním, ale někdy i povrchním zpracováním. Několikrát jsem navštívila jeho ateliér v bytě v Pavlovických a vždy jsem pociťovala obdiv k jeho píli, zručnosti a představivosti. Jarek si vyzkoušel různé techniky, pracoval i s textilem, dělal goblény, loutky, jeho láskou byla i malba, ale nejraději dělal grafiku am keramiku. Několik společných výstav a jeho velká samostatná výstava v SVKOL to potvrzuje.Byl to on, kdo ve větším měřítku vyučoval studenty na Slovanském gymnáziu grafice a později i klasické fotografii. A byl to také on, kdo předal své dlouholeté zkušenosti v práci s keramikou mladším kolegyním. Nikdy neodmítl praktickou radu. Ve světě výtvarníků, kde hraje roli také konkurence, to není obvyklé.
Musím přiznat, že úctě k vlastním obrazům mě naučil on. Nebát se je ukázat a čelit také kritice. „Není na světě člověk ten, aby se zachoval lidem všem.“ To platí nejen o jednání, ale i o práci umělce. Vkusu, dobovému názoru a módnosti podléhá bohužel i výtvarná práce. Nová generace odsouvá starší, zdánlivě nové postmoderní trendy odsunují klasiky. A k těm Jarek Tylichpatřil.Myslím, že se své velké výstavy ještě dočká, i když mu ji budou muset připravit jeho žáci. Jeho duch je bude korigovat ze světa ptáků, které měl tak rád a fantasticky je ztvárňoval šikovnýma rukama z hlíny, a dával jim nové podoby. Ti keramičtí mu budou držet stráž.
Jarek měl také smysl pro humor. Ten však ztrácel, jak se blížil do úplného důchodu.
V malé partě, kterou jsme na „Pasteurce“ měli, jsme ho jednou vybavili hedvábnými trenkami s medvídky - vzal to skvěle a občas nás ubezpečoval, jak jsou jedinečné.
Rád rozdával svým kolegům drobné grafiky, v tom vůbec nebyl skoupý.
Jedinou jeho neřestí bylo kouření. Těžce nesl zákaz ředitelství, který nedovoloval ani pedagogům dát si cigaretku, a tak jsme ho mohli vidět pocházet v bílém pláštíku za školou. Nejen v duchu hudroval nad nedůsledností, která české kuřáky diskriminuje. „Mladí Francouzi - ti si vyhulují - ti mohou - a mně řekl pan ředitel, Vás mám moc rád, ale kouřit mi tu nebudete.“zpomínky na několik společných let na Slovanském gymnáziu jsou příliš nostalgické. Proto tedy na závěr souhrn reálií:
- od roku 1951 vystavoval na kolektivních i samostatných výstavách doma i v zahraničí: Olomouc, Přerov, Brno, Ostrava, Gottwaldov, Praha, Frýdek-Místek, Opava, Holešov
- fotografická tvorba na zahraničních výstavách v NDR, SSSR, v Rumunsku a v Jugoslávii
- realizace pamětní desky Jana Opletala na budově gymnázia v Litovli
- v 60. letech členem tvůrčí skupiny OHNISKO při Závodním klubu ROH Moravských železáren ve Slovanském domě, která významným způsobem oživila kulturní dění v Olomouci
- v roce 1994 a 1995 se zúčastnil obnovené aktivity této skupiny na tzv. Ateliérových dnech pod hlavičkou „Holec se svými přáteli“
- v roce 1996/1997 vystavuje již jako profesor Slovanského gymnázia v SVKOL na výstavě JÍZDA…
- v roce 1997 jubilejní výstava jeho výtvarných prací v SVKOL a také fotografií, v galerii PEPITA na Slovanském gymnáziu, vystavuje rovněž keramické a jiné drobnosti z jeho dílny v SVKOL
- v roce 1998 se zúčastnil učitelské výstavy BASTAFIDLI v SVKOL
- následně aktivně pracuje na mezinárodním projektu partnerských gymnázií (SGO, Lyceé Jacques AmyotAuxerre a Gauss-Gymnasium Worms) Moje město netradičně
- svými fotografiemi je zastoupen v MU Olomouc a v Moravské galerii v Brně
Na pana profesora Jaroslava Tylicha na Slovanském gymnáziu vděčně vzpomínáme!
Typovský Kamil, MUDr., doc. - významný chirurg(nar. 13. dubna 1914 v Ostravě - Přívoze; zemřel v Ostravě 13. října 1992)Po maturitě na Slovanském gymnáziu v roce 1932 studoval medicínu. Jako lékař se specializoval na chirurgii. V letech 1946 – 1955 působil na LF UP. Nadále působil na katedře chirurgie LF UP externě, neboť přesídlil do svého rodiště.
U
Uprka Joža - akademický malíř(nar. 25. října 1861 v Kněždubu na Hodonínsku; zemřel v Hroznové Lhotě 12. ledna 1940) studoval Slovanské gymnázium v letech 1878 - 1881 (bydlel v domě na Dolním náměstí 23). Během studia ilustroval studentské časopisy Lípa a Sršeň. Byl i talentovaným hudebníkem (vynikající flétnista). Jeho talent ho ale zavedl AVU do Prahy a od roku 1884 na Malířskou akademii do Mnichova. Na Olomouc vždy rád vzpomínal a často se ke svým olomouckým přátelům vracel. Po ukončení studií se vrátil do svého rodného kraje - Slovácka, kde vytvořil rozsáhlé životní dílo, které je cenným dokumentem regionálního folkloru. Reprodukce jeho obrazů vycházely i v pohlednicových edicích českého olomouckého nakladatele Prombergera.
V
Valenta Lubomír, PhDr. - filozof, vysokoškolský docent(nar. 24. června 1930 v Olomouci) po maturitě na Slovanském gymnáziu v roce 1949 studoval na FF UP. Studia zakončil v roce 1953 doktorátem a následně až do roku 1990 byl mimořádně oblíbeným profesorem gymnázia v Bruntále. Společenská změna po roce 1989 mu umožnila působení na FF UP. V roce 1992 se habilitoval v oboru Dějiny novověké filozofie.
Vaněk Ferdinand – sbormistr, středoškolský pedagog(nar. 28. listopadu 1879 v Olomouci; zemřel 2. dubna 1915 v Přerově) maturoval na Slovanském gymnáziu v roce 1898. Po studiích na Filosofické fakultě UK v Praze se na své gymnázium vrátil jako pedagog, v roce 1905 přešel na Gymnázium Jakuba Škody v Přerově. Od roku 1914 byl školním inspektorem. Ve své době se nesmazatelně vepsal do života přerovské společnosti jako sbormistr pěveckých sborů Přerub a Vlasta (1907 - 1914) a jako zakladatel a dirigent 1. amatérského symfonického orchestru v Přerově.
 Vanýsek Rudolf, MUDr. - vysokoškolský pedagog, věhlasný internista(nar. 5. února 1876 ve Velkém Týnci; zemřel v Mariánských Lázních 28. srpna 1957) po maturitě na Slovanském gymnáziu studoval na lékařské fakultě UKF. Po promoci působil od roku 1902 jako asistent vynikajícího internisty univ. prof. MUDr. Josefa Thomayera. Jazykové znalosti ze Slovanského gymnázia uplatnil při studijních stážích v Německu, Rakousku, ve Francii a v Anglii. V roce 1907 byl jmenován prvním českým primářem interního oddělení Zemské nemocnice U svaté Anny v Brně. Od roku 1919 byl profesorem Lékařské fakulty Masarykovy univerzity v Brně a současně přednostou I. interní kliniky, na níž působil do roku 1946. V letech 1926 - 1927 byl děkanem lékařské fakulty a v letech 1932 - 1933 byl rektorem Masarykovy univerzity. Kromě své lékařské a vědecké práce se aktivně podílel na organizování lékařského stavovského hnutí v brněnské Lékařské župě a v Zemské zdravotní radě. Zasloužil se o založení Spolku českých lékařů v Brně, jehož předsedou byl v letech 1926 - 1939. Po válce se podílel na znovuobnovení brněnské interní kliniky a lékařské fakulty MU. Po odchodu do penze byl od roku 1949 závodním lékařem ČSP v Brně a v letech 1955 – 1957 jako lázeňský lékař v Mariánských Lázních, kde náhle zemřel. Na památku tohoto významného zakladatele interní kliniky MU je od roku 1985 pořádán brněnským Spolkem českých lékařů Vanýskův den.
Vepřek Alois - profesor Slovanského gymnázia, renomovaný filolog
(nar. 1. července 1856 v Postřelmově; zemřel v Olomouci 4. ledna 1912) dětství prožil v rodném Postřelmově na Šumperku. Učil němčině, latině a řečtině na středních školách v Brně a v Uherském Hradišti. Od roku 1891 až do své smrti v roce 1912 byl profesorem Slovanského gymnázia. Byl mimořádně aktivní v tehdejších českých společenských kruzích, kdy patřil k nejpopulárnějším olomouckým osobnostem, vysoce hodnoceným i primátorem města JUDr. Richardem Fischerem.
Vévoda Josef - profesor Slovanského gymnázia(nar. 1. listopadu 1864 v Rychtářově na Vyškovsku; zemřel v Brně 17. dubna 1927) maturoval v roce 1883 na Arcibiskupském gymnáziu v Kroměříži.. Po studiích bohosloví v Olomouci byl v roce 1887 vysvěcen na kněze. Pastoračně působil v Hanušovicích a v Rýmařově, od roku 1892 byl nadačním kaplanem na Nové Ulici v Olomouci. Od roku 1898 byl katechetou na gymnáziu v Zábřehu na Moravě a v letech 1904-1918 na Slovanském gymnáziu Olomouc.Na odpočinku žil jako konsistorní rada ve Vyškově, kde je též pochován (zemřel v brněnské nemocnici). Byl mimořádně literárně činný. Své básně podepisoval pseudonymy Josef Jasanovič, Bohdan Louský, Adam Kuchlovský. V roce 1892 založil v Olomouci oblíbený obrázkový časopis Náš domov, jehož redakce i vydavatel v roce 1908 přesídlili do Brna. Josef Vévoda byl v letech 1914-1919 místopředsedou Družiny literární a umělecké.
Viklický Emil - malíř a grafik, vysokoškolský výtvarný pedagog a teoretik (nar. 29. července 1914 ve St. Městě u Uh. Hradiště; zemřel v Olomouci 30. července 1994) je absolventem olomoucké České reálky v roce 1933. V roce 1946 absolvoval studia matematiky a deskriptivní geometrie na Přírodovědecké fakultě Masarykovy univerzity v Brně a následně postgraduál výtvarná výchova a modelování na PdF UP. Za svého asistenta si ho vybral prof. Jan Zrzavý. V letech 1960 - 1980 byl odborným asistentem Katedry výtvarné výchovy PdF UP, kde vedl praktickou výuku kresby. Věnoval se zejména kresbě technické. Je autorem skript „Technické prvky ve výtvarné výchově“. Svými kresbami ilustroval odborné a vědecké texty v řadě časopisů a učebnic.
Viklický Emil - laureátem Ceny města Olomouce 2010
Absolvent Slovanského gymnázia v maturitním roce 1966 Emil Viklický měl od mládí fenomenální hudební talent. Přesto nejdříve vystudoval numerickou matematiku na Přírodovědecké fakultě UP a v tomto oboru dokonce dosáhl doktorátu přírodních věd (RNDr.), aby s vysokoškolským diplomem v kapse se věnoval hudbě profesionálně. Inspirován prostředím své rodiny, která má uměleckou tradici výtvarnou i hudební, se ve svém žánru vypracoval na jednoho z nejlepších světových jazzových interpretů. Emil muzikou utvářel i neopakovatelnou atmosféru své třídy. Se vzděláním z hudební školy Žerotín, kterou navštěvuje i řada současných studentů Slovanského gymnázia, bez konzervatoře, se vlastní obdivuhodnou pílí a nadáním vzepjal do sfér, o nichž většina umělců jenom sní! - Ano, na koncerty skvělého jazzmana Emila Viklického se hrnou davy posluchačů po celém světě!!
Emil Viklický býval při návštěvách svých rodičů v Olomouci častým hostem svých profesorů na Slovanském gymnáziu, pro oslavy 125. výročí založení naší slavné „almaematris“ zkomponoval slavnostní znělku. Svůj krásný vztah ke škole, která mu dala středoškolské vzdělání, prokázal i vlastním koncertem na počest 130. výročí založení Slovanského gymnázia v olomoucké Redutě.
Vitásek František, PhDr.,Dr.Sc. - univ.profesor geografie, děkan PřF MU, člen ČSAV
(nar. 7. ledna 1890 ve Velké Bystřici; zemřel v Brně 19. srpna 1973)
Studoval na Slovanském gymnáziu od roku 1901 a po maturitě v roce 1909 na UK v Praze geografii.
Po promoci učil na gymnáziu v Kolíně a od roku 1919 na Obchodní akademii v Praze. V roce 1924 se habilitoval docentem na Přírodovědecké fakultě MU v Brně, kde se roku 1927 stal mimořádným a roku 1931 řádným profesorem zeměpisu. Vybudoval zde moderní univerzitní geografické pracoviště, ale také Geografický ústav ČSAV a v poválečných letech i katedru geografie Přírodovědecké fakulty UP v Olomouci. Mezi svými žáky vychoval stovky následovníků v oboru. Vědecká činnost prof. Vitáska zasahovala zejména do geomorfologie, klimatologie a regionální geografie. Významně rozpracoval problematiku glaciálního zalednění (mj. v roce 1924 napsal knihu Naše hory ve věku ledovcovém), povrchové a podzemní krasové jevy (zejména výzkum Dämenovských jeskyní) a zabýval se velmi aktuálním výzkumem zarovnaných povrchů. Zcela průkopnické ve světovém měřítku jsou jím formulované principy geomorfologického mapování. Současně se zabýval i klimatologií Vysokých Tater, Moravy a Slezska. Hlavní význam vědeckého a pedagogického díla prof. Vitáska spočívá v autorství řady vysokoškolských učebnic, které vychovaly celé generace našich geografů. V roce 1922 publikoval Fyzikální zeměpis. V roce 1934 Fyzický zeměpis I - Ovzduší a vodstvo. Následoval II. díl - Pevnina a v roce 1939 III. díl - Rostlinstvo a živočišstvo. Tato trilogie vyšla v reedicích v letech 1948, 1953 a 1956. V roce 1948 vydal Všeobecný zeměpis a v roce 1966 Základy fyzického zeměpisu, které byly v překladech základní studijní literaturou i v zahraničí. Vynikající vědeckou, ale i formální úroveň měly rovněž Vitáskovy vysokoškolské přednášky. Své posluchače dokázal zaujmout a pro geografii doslova nadchnout. Ve svých posluchačích vždy viděl lidi s jejich přednostmi a nedostatky, dokázal chápat jejich problémy a radou být nápomocen nejen při studiu, ale i v dalším životě. Prof. Vitásek pracoval v redakčních radách četných odborných časopisů. Významně se podílel na vydání Československého vojenského atlasu a Atlasu ČSSR. Dosáhl vědecké hodnosti doktora věd (Dr.Sc.). V prvních poválečných letech byl děkanem Přírodovědecké fakulty Masarykovy univerzity v Brně. V roce 1952 byl zvolen členem korespondentem ČSAV. Kromě řady státních vyznamenání byla jeho vědecká a pedagogická práce oceněna v roce 1966 zlatou medailí Univerzity Palackého v Olomouci a stříbrnou medailí Univerzity Jana Evangelisty Purkyně v Brně (1967). V roce 1968 mu Palackého univerzita udělila čestný doktorát přírodních věd. Prezident ČSAV ho vyznamenal stříbrnou plaketou „Za zásluhy o vědu a lidstvo“. Od roku 1959 byl zvoleným čestným předsedou Čs. společnosti zeměpisné. Prof. Vitásek se aktivně zúčastnil mezinárodních geografických kongresů ve Varšavě (1934) a v Amsterodamu (1938). Již v roce 1935 byl zvolen čestným členem Srbské geografické společnosti a podobné pocty mu prokázaly geografické společnosti Bulharska (1936), Rakouska (1956), Polska (1957), Maďarska (1962) a SSSR (1965)… Není divu, že k tomuto věhlasnému vědci se hrdě hlásí jeho rodáci ve Velké Bystřici (U příležitosti 100. výročí narození univ. prof. Františka Vitáska, Dr.Sc. v roce 1990 se ve Velké Bystřici uskutečnily vzpomínkové slavnosti, v místní škole byla výstavka o jeho životě a díle a současně byla tomuto vynikajícímu českému geografovi na jeho rodném domě v Zámecké ulici č. 253 ve Velké Bystřici odhalena pamětní deska). K profesoru Vitáskovi se ale hrdě hlásí i jeho spolupracovníci a žáci z geografických pracovišť v Brně a v Olomouci. Dodejme skromně, že pan prof. František Vitásek získal středoškolské vzdělání na Slovanském gymnáziu Olomouc v letech 1901 - 1909.
Vitoulová - Berčíková Miroslava – knihovnice(nar. 27. července 1924 v Brně; zemřela ve Šternberku 30. října 2007) je absolventkou olomouckého Dívčího reformního reálného gymnázia v ročníku 1943. Statečně nesla šikanu své rodiny totalitním režimem. Přes dvě desetiletí pracovala v olomouckých knihkupectvích, aktivně rozšiřovala samizdatovou literaturu, ctila tradici DRRG i SGO, podílela na práci výboru pro oslavy 80. výročí založená DRRG a 50. výročí jeho začlenění do Slovanského gymnázia, v roce 1999 přispěla vzpomínkovým článkem do almanachu „Buď zdrávo nám, gymnasium dívčí“, inspirovala svého syna ing. Ladislava Vitoula k významné finanční pomoci při vydání jubilejních almanachů Slovanského gymnázia.
Vodička Timotheus – literární historik, filozof, sociolog a překladatel(nar. 16. září 1910 v Olomouci; zemřel tamtéž 12. května 1967) maturoval na SGO v roce 1929. Autor životopisů svatých, překládal z angličtiny, spolupracoval s denním tiskem a časopisy katolického směru. Užíval pseudonymu: Christopher P.Waters, Roman Allen, Spectator, Redaktor nakladatelství Velehrad v Olomouci a nakladatelství "Universum" v Praze. Od roku 1953 v invalidním důchodu. Překladatel katolické literatury. Psal rovněž o Františku Sušilovi.
Vojtěch Jan, PhDr. - univerzitní profesor matematik (nar. 5. srpna 1879 v Kyjově; zemřel v Praze 19. ledna 1953) byl v letech 1903 – 1908 profesorem matematiky a fyziky na Slovanském gymnáziu Olomouc. V roce 1909 se habilitoval na České technice v Brně, kde  byl v roce 1920 byl jmenován profesorem a přešel na ČVUT do Prahy. Napsal zásadní práce: třísvazkovou Geometrii pro střední školy, která vyšla v několika vydáních, Matematiku pro nejvyšší třídy středních škol a společně s prof. Bydžovským proslulou Sbírku úloh z matematiky, která vychovala celou řadu generací matematiků. Jeho učebnice, na jejichž tvorbě spolupracoval s „moravským Krameriem“ – olomouckým vydavatelem  Romualdem Prombergerem, patří dle hodnocení odborníků svým obsahem i pojetím k nejdokonalejším dílům ve světové matematické literatuře. Vojtěchova hesla v Masarykově slovníku naučném a v monumentálním Teysslerově-Kotyškově Technickém slovníku naučném jsou ozdobou těchto děl, stejně jako bývalý profesor Slovanského gymnázia dr. Jan Vojtěch sám byl ozdobou České akademie věd, Jednoty českých matematiků a fyziků i řady zahraničních vědeckých společností.
Vojtěchovský František – dirigent a hudební pedagog(nar. 9. září 1873 ve Vojtěchově, okr. Prostějov; zemřel v Brně 26. října 1937) Mezi maturanty Slovanského gymnázia v roce 1895 byl i talentovaný hudebník František Vojtěchovský. Za studií byl fundatistou u hudebního skladatele Josefa Nešvery. Z Olomouce přešel na český učitelský ústav do Brna, kde byl žákem Leoše Janáčka. Od roku 1900 působil na učitelském ústavu v Příboře, kde vyučoval všem hudebním předmětům a vedl kvalitní studentský pěvecký sbor i smyčcový orchestr. Sám byl též výborný barytonista. 
P. Vrzal Maxmilián - kněz, ředitel Slovanského gymnázia(nar. 29. dubna 1839 v Brtnici u Jihlavy; zemřel v Praze 1. prosince 1913)Kromě teologického vzdělání měl prof. Vrzal i vzdělání pedagogické (aprobován pro vyučování českému jazyku, latině a řečtině). V letech 1886 - 1889 učil na gymnáziu Jakuba Škody v Přerově a v letech 1889 - 1907 byl v pořadí třetím ředitelem Slovanského gymnázia Olomouc
Vrzala Bohuš – profesor olomoucké České reálky(nar. 20. prosince 1872 v Napajedlech; zemřel v Olomouci 10. ledna 1928) po maturitě na gymnáziu v Uherském Hradišti studoval práva, literaturu a historii na UK v Praze, kde byl tajemníkem Jaroslava Vrchlického. Od r. 1906 učil na české reálce v Olomouci dějepis a zeměpis.
Vyhlídal Jan - vlastenecký kněz, spisovatel a národopisný sběratel(nar. 27. dubna 1861 v Hluchově na Konicku; zemřel ve Vyškově 18. června 1937) studoval Slovanské gymnázium v Olomouci, avšak maturoval na gymnáziu v Rychnově nad Kněžnou v roce 1880. Po maturitě se do Olomouce vrátil a studoval na bohoslovecké fakultě. V duchovní službě působil od roku 1886 působil jako kaplan a farář zprvu ve Velké nad Veličkou, v Dobromilicích na Hané, v Jaktaři u Opavy, v Hulíně, v Lobodicích, ve Švábenicích a nakonec byl ustanoven děkanem ve Vyškově. Ve všech svých působištích se usilovně věnoval národopisné a vlastivědné činnosti. Své poznatky publikoval zpočátku časopisecky a později knižně. Jeho knížky lidové beletrie, soubory povídek, pohádek, národopisných črt a studií představují více než dvacet svazků, často psaných v dialektu (k nejznámějším patří: Příhody z Vysoudilova, Z hanáckých dědin a měst, Pod hanáckou oblohou, Malůvky z Hané a Sbírka her, říkadel a hádanek Hanácké děti). První pojednání o krojích publikoval už v roce 1887 do Časopisu VSMO. V období let 1890 -1898, kdy působil ve Slezsku, psal do Věstníku Matice opavské, ve Slezské kronice publikoval v roce 1893 Slezské pohádky a pověsti a o rok později národopisnou studii Slezská svatba. 
Vychodil Ladislav - scénograf a vysokoškolský pedagog(nar. 28. února 1920 v Hačkách u Konice; zemřel v Bratislavě 20. srpna 2005)
Prožil své dětství a mládí v Náměšti na Hané. V Náměšti hrával v ochotnickém divadelním souboru.
V letech 1931 - 1938 navštěvoval olomouckou Českou reálku. Se zájmem jezdíval do Prahy, kde koncem 30. let poznal vrcholy meziválečné české divadelní avantgardy. Po maturitě odešel studovat do Prahy, kde na technice byl jeho profesorem kreslení Cyril Bouda. Láďa v té době s oblibou maloval krajinné motivy svého rodného kraje. Po uzavření vysokých škol v roce 1939 se vrátil domů. Totálnímu nasazení v Reichu se vyhnul zaměstnáním v otcově dílně. V roce 1941 přešel studovat do Brna na uměleckoprůmyslovou školu k prof. Josefu Vydrovi. Když v roce 1942 vzniklo Beskydské divadlo se sídlem v Hranicích na Moravě, stal se ve svých dvaadvaceti letech na tři sezóny jeho vedoucím výpravy. Přitom každé dva týdny jezdil do Prahy za avantgardním českým scénografem Františkem Tröstrem (1904 – 1968) studovat jevištní výtvarnictví. V roce 1945 se vrátil zpět do Prahy s úmyslem pokračovat v přerušeném studiu, ale na doporučení prof. Tröstera byl jmenován šéfem výpravy Slovenského národního divadla v Bratislavě. Se slovenským divadelním prostředím a jeho umělci se dokonale sžil. V roce 1951 podnikl studijní cestu do Maďarska. Po návratu byl pověřen výukou scénografie na divadelní fakultě Vysoké škole múzických umění v Bratislavě. V letech 1945 – 1999 vytvořil scénickou výpravu k téměř 600 operám a činohrám na Slovensku a k 50 inscenacím v divadlech českých (nejčastěji v Praze, v Brně, Ostravě a ve Zlíně). Věhlas získal i v zahraničí. V roce 1965 získal na Bienále výtvarného umění v Sao Paulu zlatou medaili jako nejlepší zahraniční scénograf a zlatou medaili prezidenta Spojených států Brazilských za nejlepší národní expozici. Navrhoval výpravy v divadlech v Polsku, Finsku, SSSR, Rakousku, Belgii, Německu, USA, Bulharsku a Jugoslávii. V roce 1969 byl poctěn zlatou medailí VŠMU v Bratislavě. Po smrti prof. Tröstra vedl dočasně katedru scénického výtvarnictví na AMU v Praze. V roce 1972 podnikl studijní a přednáškovou cestu do Ameriky. Dva měsíce vyučoval na univerzitě v Santa Barbaře v Kalifornii. Vedl i dlouhodobé kurzy scénografie na Kubě a v Mexiku. V roce 1975 byl jmenován národním umělcem a v roce 1977 ustanoven profesorem divadelní fakulty VŠMU v Bratislavě. V roce 1987 mu byla na Pražském quadrienale udělena zlatá medaile. Ladislav Vychodil rád spolupracoval s českými divadelními scénami a nesmírně rád se vracel do Náměště (nejraději tam trávil dovolenou a ve svém domě pobýval i většinu času posledních let svého života). V roce 1988 zorganizoval a vedl archeologický výzkum náměšťského hradu. Připravil i výstavu fotografií k 75. výročí založení místního Sokola a v roce 1991 zorganizoval sjezd náměšťských rodáků. Redigoval i Sborník k 850 letům Náměště na Hané, pro který získal spolupracovníky z celé Moravy. Laco Vychodil byl též iniciátorem zcela výjimečného spolku v širokém okolí - Klubu přátel Náměště na Hané, který vydával i vlastní časopis „Náměšť na Hané a okolí“. Své vzpomínky na studium na naší škole popisuje a z pěkného vztahu k ní se vyznává ve svých vzpomínkách v almanachu …vzděláván budiž… v roce 2002.
Vychodil Zdeněk - pedagog, aktivní člen literární sekce VSMO(nar. 24. prosince 1925 ve Velkém Týnci), kde byl jeho otec Štěpán Vychodil (1886 - 1951) prvním ředitelem měšťanské školy. Zdeněk maturoval na České státní reálce v roce 1945. V letech 1946 - 1950 absolvoval Pedagogickou a Filozofickou fakultu UP. Byl členem prvního výboru Svazu vysokoškolského studentstva v Olomouci. Po promoci učil českému jazyku a dějepisu na školách v Nákle, v Chudobíně, v Bohuslavicích u Konice, v Senici na Hané, v letech 1955 - 1958 a 1975 - 1986 ve svém rodišti Velkém Týnci a nejdéle v Olomouci - Holicích. Přes 30 let se věnoval metodické práci na okresním pedagogickém středisku v Litovli a zejména v Olomouci, jako externí metodik kabinetu českého jazyka. Spolupracoval i s Pedagogickým nakladatelstvím, publikoval recenze učebnic českého jazyka pro základní školy. Ve sborníku Z paměti literární Olomouce (2004) publikoval pozoruhodnou vzpomínku na Jaromíra Johna a další osobnosti z počátků obnovy olomoucké univerzity
 Vychodil Ladislav - scénograf a vysokoškolský pedagog(nar. 28. února 1920 v Hačkách u Konice; zemřel v Bratislavě 20. srpna 2005) prožil své dětství a mládí v Náměšti naHané. V Náměšti hrával v ochotnickém divadelním souboru. V letech 1931 - 1938 navštěvoval olomouckou Českou reálku. Se zájmem jezdíval do Prahy, kde koncem 30. let poznal vrcholy meziválečné české divadelní avantgardy. Po maturitě odešel studovat do Prahy, kde na technice byl jeho profesorem kreslení Cyril Bouda. Láďa v té době s oblibou maloval krajinné motivy svého rodného kraje. Po uzavření vysokých škol v roce 1939 se vrátil domů. Totálnímu nasazení v Reichu se vyhnul zaměstnáním v otcově dílně. V roce 1941 přešel studovat do Brna na uměleckoprůmyslovou školu k prof. Josefu Vydrovi. Když v roce 1942 vzniklo Beskydské divadlo se sídlem v Hranicích na Moravě, stal se ve svých dvaadvaceti letech na tři sezóny jeho vedoucím výpravy. Přitom každé dva týdny jezdil do Prahy za avantgardním českým scénografem Františkem Tröstrem (1904 – 1968) studovat jevištní výtvarnictví. V roce 1945 se vrátil zpět do Prahy s úmyslem pokračovat v přerušeném studiu, ale na doporučení prof. Tröstera byl jmenován šéfem výpravy Slovenského národního divadla v Bratislavě. Se slovenským divadelním prostředím a jeho umělci se dokonale sžil. V roce 1951 podnikl studijní cestu do Maďarska. Po návratu byl pověřen výukou scénografie na divadelní fakultě Vysoké škole múzických umění v Bratislavě. V letech 1945 – 1999 vytvořil scénickou výpravu k téměř 600 operám a činohrám na Slovensku a k 50 inscenacím v divadlech českých (nejčastěji v Praze, v Brně, Ostravě a ve Zlíně). Věhlas získal i v zahraničí. V roce 1965 získal na Bienále výtvarného umění v Sao Paulu zlatou medaili jako nejlepší zahraniční scénograf a zlatou medaili prezidenta Spojených států Brazilských za nejlepší národní expozici. Navrhoval výpravy v divadlech v Polsku, Finsku, SSSR, Rakousku, Belgii, Německu, USA, Bulharsku a Jugoslávii. V roce 1969 byl poctěn zlatou medailí VŠMU v Bratislavě. Po smrti prof. Tröstra vedl dočasně katedru scénického výtvarnictví na AMU v Praze. V roce 1972 podnikl studijní a přednáškovou cestu do Ameriky. Dva měsíce vyučoval na univerzitě v Santa Barbaře v Kalifornii. Vedl i dlouhodobé kurzy scénografie na Kubě a v Mexiku. V roce 1975 byl jmenován národním umělcem a v roce 1977 ustanoven profesorem divadelní fakulty VŠMU v Bratislavě. V roce 1987 mu byla na Pražském quadrienale udělena zlatá medaile.
Ladislav Vychodil rád spolupracoval s českými divadelními scénami a nesmírně rád se vracel do Náměště (nejraději tam trávil dovolenou a ve svém domě pobýval i většinu času posledních let svého života). V roce 1988 zorganizoval a vedl archeologický výzkum náměšťského hradu. Připravil i výstavu fotografií k 75. výročí založení místního Sokola a v roce 1991 zorganizoval sjezd náměšťských rodáků. Redigoval i Sborník k 850 letům Náměště na Hané, pro který získal spolupracovníky z celé Moravy. Laco Vychodil byl též iniciátorem zcela výjimečného spolku v širokém okolí - Klubu přátel Náměště na Hané, který vydával i vlastní časopis „Náměšť na Hané a okolí“. Své vzpomínky na studium na naší škole popisuje a z pěkného vztahu k ní se vyznává ve svých vzpomínkách v almanachu …vzděláván budiž… v roce 2002.
Vymětal Osvald, MUDr. docent – neurolog, generál zdravotnictva, pedagog LF UP(nar. 22. dubna 1903 v Olomouci; zemřel tamtéž 8. srpna 1967) maturoval na Slovanském gymnáziu v roce 1921. Poté studoval LFUK Praha, kde promoval r. 1927. V roce 1931 dosáhl specializace pro obor neurologie a psychiatrie. Od r. 1932 přednostou oddělení Vojenské nemocnice v Olomouci na Klášterním Hradisku (do 1.11.1939 a po válce od 8.5.1945). V letech 1948-1950 studoval na Akademii S.M.Kirova v Leningradě. Od r. 1953 členem vědecké rady Ministerstva zdravotnictví.
Vystrčil František - malíř, čs. důstojník – legionář(nar. 3. srpna 1895 v Tučapech; zemřel 16. prosince 1974 v Lubici u Kežmaroku) studoval na olomoucké České reálce, kde jeho malířské nadání rozvíjel prof. kreslení Karel Wellner. Místo vysokoškolských studií však musel ihned po maturitě v roce 1914 narukovat na frontu první světové války. Aktivně se zúčastnil legendárních bitev u Zborova a u Bachmače. V řadách čs. legií prodělal sibiřskou anabázi a přes Vladivostok se vrátil do vlasti až v roce 1921. Zůstal v armádě u dělostřelectva. Výborně jezdil na koních, zúčastňoval se závodů na Lazecké dráze a ve volných chvílích maloval převážně akvarely z olomouckého prostředí. Následně působil na Slovensku, kde se oženil. Jeho vojenská kariéra vyvrcholila v roce 1937, kdy byl jmenován podplukovníkem. Během druhé světové války žil s rodinou v Olomouci. Po roce 1948 byl persekvován a s rodinou se uchýlil do manželčina rodiště Kežmaroku. Jeho syn Otakar Vystrčil je významný výtvarný pedagog a malíř, který po rozdělení federace se vrátil na Moravu a trvale zakotvil na Hané.
W
Waic František - středoškolský profesor, dirigent a hudební kritik
(nar. 21. ledna 1886 v Ouběnicích u Benešova; zemřel v Olomouci 3. listopadu 1939) působil od roku 1900 v Zábřehu na Moravě a od roku 1905 na školách v Olomouci (Učitelský ústav, Hospodyňská škola a v letech 1927 - 1935 na Slovanském gymnáziu). V letech 1910 - 1931 byl aktivním členem Pěveckého sdružení moravských učitelů. Často publikoval v denním tisku. Je autorem hodnotných učebnic hudební výchovy a řady zpěvníčků. Na Slovanském gymnáziu vedl ve své době velmi populární pěvecký sbor.
Wiedermann František - první ředitel českého gymnázia ve Šternberku(nar. 15. ledna 1882 v Šumvaldu; zemřel v Olomouci 19. prosince 1956) po absolvování Slovanského gymnázia (1902) vystudoval obory dějepis - zeměpis na UK v Praze. V letech 1919 - 1936 byl profesorem gymnázia v Zábřehu na Moravě a posléze byl jmenován zakládajícím ředitelem českého gymnázia ve Šternberku (do roku 1938), odkud odešel učit na olomouckou Českou reálku. V době První republiky se významně angažoval v Národní Jednotě.
Wiedermann Miloš, MUDr., CSc., Doc. – internista, průkopník nukleární medicíny(nar. 11. listopadu 1922 v Raječku u Zábřeha; zemřel v Olomouci v lednu 2005) na Slovanském gymnáziu maturoval v roce 1941. Po studiích medicíny působil od roku 1950 na katedře chorob vnitřních LF UP. Ve svém oboru byl světově uznávanou kapacitou.
Weinreb Ervín, JUDr. – právník, oběť rasové diskriminace(nar. 10. června 1902 v Holešově; umučen v Osvětimi 7. března 1944) Maturoval na Slovanském gymnáziu v roce 1921. Po promoci na Právnické fakultě UK (1929) byl právníkem UNION Banky v Praze. Byl z rasových důvodů zatčen, vězněn v ghettu v Terezíně a posléze umučen v Osvětimi.
Z
Zábranský Alois (svl.jm.Červínek František) - právník, spisovatel(nar. 8. února 1858 v Jáchymově u Nákla; zemřel v Uherském Hradišti 9. září 1921) pocházel z rodiny nákelského cestáře. Po vychození místní dvoutřídky pracoval 2 roky s otcem a v letech 1871 - 1879 vystudoval Slovanské gymnázium. Na studiích práv v Praze ho podporoval nákelský lékař MUDr. Volný, s jehož dcerou se později oženil. Od roku 1884 působil u Krajského soudu v Olomouci. Po třech letech zakotvil v Uherském Hradišti. Dosáhl hodnosti rady zemského soudu. V roce 1912 byl předčasně penzionován pro důrazně české a satirické vystupování a pro výsměch soudní byrokracii ve své literární tvorbě. Alois Zábranský byl ve své době oblíbeným autorem humoristických povídek a románů. Psával pro časopis Švanda dudák, do Lidových novin, do Nivy a do Osvěty. Používal i další pseudonymy: Florián Čahoun, Kašpar Šťovík, Baltazar Pelyněk. Knižně debutoval autobiografickým románem Z nového labyrintu světa (1907). Jeho humorné a satirické prózy vyšly ve sbírce Na potulkách se Švandou (1919), Tři z Hané (společně s O. Bystřinou a Janem Spáčilem-Žeranovským) a Lásko, milá lásko (1920). Jeho nejhodnotnějším dílem je trilogie (Břehule, Polednice, Hastrman, 1919). V řeči svých lidových postav důsledně užíval hanácké nářečí.
Zajíček Břetislav, MUDr. - olomoucký lékař a tělovýchovný pracovník
(nar. 23. března 1896 v Přáslavicích; zemřel v Olomouci 25. prosince 1973) maturoval na Slovanském gymnáziu ve válečném roce 1915. Byl odvelen na frontu 1. světové války, takže studium medicíny ukončil až v roce 1923. Byl aktivním účastníkem převratu v roce 1918 v Olomouci. Pracoval v Zemské nemocnici v Olomouci a od roku 1926 měl samostatnou praxi v Náměšti na Hané. Za aktivní účast v protifašistickém odboji byl vězněn v koncentračním táboře. Od roku 1945 byl praktickým lékařem v Olomouci.
Zatloukal Antonín, PhDr. - romanista, univerzitní profesor(nar. 7. října 1916 v Paršovicích; zemřel v Olomouci 19. listopadu 1998) absolvoval Slovanské gymnázium v roce 1935. Od roku 1947 působil na FF UP, kde se specializoval na obor dějiny francouzské literatury. Byl členem Francouzské akademie věd a mj. autorem unikátního díla „Studie o francouzském románu“. Za své celoživotní dílo, věnované šíření francouzského jazyka a kultury byl jmenován Rytířem řádu akademických palem (nejvyšší francouzské vyznamenání udělované intelektuálům).
Zeman Jiří, RNDr., CSc. - docent numerické matematiky(nar. 23. června 1941 v Olomouci) maturoval na Slovanském gymnáziu v roce 1958. Od roku 1962 působí na Katedře matematické analýzy a numerické matematiky Přírodovědecké fakulty UP. V akademických funkcích byl např. i proděkanem PřF UP.
